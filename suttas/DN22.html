<!DOCTYPE html>
<html>
<head>
<meta charset='UTF-8'>
<meta name='author' content='???'>
<title></title>
</head>
<body>
    <article id='dn22' lang='km'>
        <header>
            <ul>
            </ul>
        </header>
        <h1>មហាសតិប្បដ្ឋានសូត្រ ទី ៩</h1>
        <p><a class='ref km' id='km111' href='#km111'>១១១</a>ខ្ញុំបានស្តាប់មកយ៉ាងនេះ ។ សម័យមួយ ព្រះមានព្រះភាគ ទ្រង់គង់នៅ ក្នុងកម្មាសទម្មនិគម របស់អ្នកកុរុ ក្នុងដែនកុរុ ។ កាលព្រះមាន ព្រះភាគទ្រង់គង់នៅក្នុងកម្មាសទម្មនិគមនោះឯង បានត្រាស់ហៅភិក្ខុ ទាំងឡាយថា ម្នាលភិក្ខុទាំងឡាយ ។ ភិក្ខុទាំងនោះទទួលព្រះពុទ្ធដីកា នៃ ព្រះមានព្រះភាគថា បពិត្រព្រះអង្គដ៏ចម្រើន ព្រះមានព្រះភាគទ្រង់ត្រាស់ យ៉ាងនេះថា ម្នាលភិក្ខុទាំងឡាយ ផ្លូវគឺសតិប្បដ្ឋានទាំង ៤ នេះជាផ្លូវមូលតែ មួយ (ប្រព្រឹត្តទៅ) ដើម្បីសេចក្តីបរិសុទ្ធនៃសត្វទាំងឡាយ ដើម្បីលះបង់នូវ​សេចក្តី​សោកនឹងសេចក្តីខ្សឹកខ្សួល ដើម្បីរំលត់បង់នូវទុក្ខនឹងទោមនស្ស ដើម្បី​​​​​​​​​​​បាននូវអរិយមគ្គប្រកបដោយអង្គ ៨ ប្រការ ដើម្បីធ្វើឲ្យជាក់​ច្បាស់នូវ​ព្រះ​និព្វាន ។ សតិប្បដ្ឋានទាំង ៤ តើអ្វីខ្លះ ។ ម្នាលភិក្ខុទាំងឡាយ ភិក្ខុក្នុង​សាសនា​​​នេះពិចារណាឃើញនូវកាយក្នុងកាយជាប្រក្រតី គ្រប់ឥរិយាបថ​ទាំង​ ៤ មានព្យាយាម ជាគ្រឿងដុតកម្តៅ កិលេស ជាអ្នកដឹងខ្លួន មានស្មារតី (ជាគ្រឿងកំណត់) កម្ចាត់បង់នូវអភិជ្ឈានឹង ទោមនស្សក្នុងលោក ចេញ ១ ពិចារណាឃើញនូវវេទនាក្នុងវេទនាទាំងឡាយជាប្រក្រតី គ្រប់​ឥរិយាបថ​ទាំង ៤ មានព្យាយាមជាគ្រឿងដុតកម្តៅកិលេស ជាអ្នកដឹងខ្លួន មានស្មារតី (ជាគ្រឿងកំណត់) កម្ចាត់បង់នូវអភិជ្ឈានឹងទោមនស្ស ក្នុងលោកចេញ ១ ពិចារ​​​ណាឃើញ នូវចិត្តក្នុងចិត្តជាប្រក្រតី គ្រប់ឥរិយាបថទាំង ៤ មានព្យា-​យាម​​​ជាគ្រឿងដុតកម្តៅកិលេសជាអ្នកដឹងខ្លួន មានស្មារតី (ជាគ្រឿងកំ-ណត់) កម្ចាត់បង់នូវអភិជ្ឈានឹងទោមនស្សក្នុងលោកចេញ ១ ពិចារណា​ឃើញ នូវធម៌ក្នុងធម៌ទាំងឡាយជាប្រក្រតី គ្រប់ឥរិយាបថទាំង ៤ មាន​ព្យាយាម​ជាគ្រឿង ដុតកម្តៅកិលេស ជាអ្នកដឹងខ្លួនមានស្មារតី (ជា​គ្រឿង​កំណត់) កម្ចាត់បង់នូវអភិជ្ឈានឹងទោមនស្ស ក្នុងលោកចេញ ១ ។</p>
        <p>ចប់ ឧទ្ទេសវារកថា ។</p>

        <p><a class='ref km' id='km112' href='#km112'>១១២</a>ម្នាលភិក្ខុទាំងឡាយ ចុះភិក្ខុពិចារណាឃើញនូវកាយក្នុង​កាយ​​​​ជាប្រក្រតី គ្រប់ឥរិយាបថទាំង ៤ តើដោយវិធីដូចមេ្តច ។ ម្នាលភិក្ខុ​ទាំងឡាយ ភិក្ខុក្នុងសាសនានេះទៅកាន់ព្រៃក្តី ទៅកាន់ម្លប់ឈើក្តី ទៅកាន់​ផ្ទះ​​ស្ងាត់​​ក្តី អង្គុយពែនភែ្នន តាំងកាយឲ្យត្រង់ តាំងសតិឲ្យមានមុខ​ឆ្ពោះ​ទៅ​រក (កម្មដ្ឋាន) ។ ភិក្ខុនោះមានសតិ ដកដងើ្ហមចេញមានសតិដកដងើ្ហមចូល កាល​​ដកដងើ្ហមចេញវែង ក៏ដឹងច្បាស់ថា អាត្មាអញដកដងើ្ហមចេញវែង ឬ​កាល​​​ដកដង្ហើមចូលវែង ក៏ដឹងច្បាស់ថា អាត្មាអញដកដងើ្ហមចូលវែង កាល​ដ​ក​ដងើ្ហមចេញខ្លី ក៏ដឹងច្បាស់ថា អាត្មាអញដកដង្ហើមចេញខ្លី ឬ​កាល​ដក​ដងើ្ហម​ចូលខ្លី ក៏ដឹងច្បាស់ថា អាត្មាអញដកដងើ្ហមចូលខ្លី (ភិក្ខុ) សិក្សាថា អាត្មា​​​អញ នឹងកំណត់ដឹងច្បាស់នូវកាយគឺខ្យល់ចេញទាំងពួង ហើយដក​ដង្ហើម​​​​ចេញ សិក្សាថាអាត្មាអញកំណត់ដឹងច្បាស់ ​នូវកាយ​គឺខ្យល់​ចូល​ទាំង​ពួង ហើយដកដង្ហើមចូល សិក្សាថាអាត្មាអញ នឹងរម្ងាប់កាយសង្ខារ (អស្សា​-សប​ស្សា​សៈ) ហើយដកដងើ្ហមចេញ សិក្សាថាអាត្មាអញ នឹង​រម្ងាប់​កាយ​សង្ខារដកដង្ហើមចូល ។ ម្នាលភិក្ខុទាំងឡាយ ជាងក្រឡឹងក្តី កូនសិស្សនៃ​ជាង​ក្រឡឹង​ក្តី ដែលប៉ិនប្រសប់កាលទាញខ្សែក្រឡឹងវែង ក៏ដឹងច្បាស់ថាអាត្មា​អញ​​ទាញ​ខ្សែក្រឡឹងវែង ឬកាលទាញខ្សែក្រឡឹងខ្លី ក៏ដឹងច្បាស់ថា អាត្មា​អញ​ទាញខ្សែក្រឡឹងខ្លី មានឧបមាដូចមេ្តចមិញ ម្នាលភិក្ខុទាំងឡាយ ភិក្ខុ​កាល​​​ដក​ដង្ហើមចេញវែង ក៏ដឹងច្បាស់ថា អាត្មាអញដកដង្ហើមចេញវែង ឬ​កាល​ដ​កដង្ហើមចូលវែង ក៏ដឹងច្បាស់ថា អាត្មាអញដកដង្ហើមចូលវែង កាល​ដក​​​ដង្ហើមចេញខ្លី ក៏ដឹងច្បាស់ថា អាត្មាអញដកដង្ហើមចេញខ្លី ឬកាល​ដក​ដង្ហើមចូលខ្លី ក៏ដឹងច្បាស់ថា អាត្មាអញដកដង្ហើមចូលខ្លី (ភិក្ខុ) សិក្សាថា អាត្មា​​​អញនឹង កំណត់ដឹងច្បាស់នូវកាយគឺខ្យល់ចេញទាំងពួង ហើយ​ដក​ដង្ហើម​​​ចេញ សិក្សាថាអាត្មាអញ នឹងកំណត់ដឹងច្បាស់នូវកាយ គឺខ្យល់​ចូល​ទាំង​​ពួង ហើយដកដង្ហើមចូល សិក្សាថាអាត្មាអញ នឹងរម្ងាប់នូវកាយសង្ខារ ដក​ដង្ហើមចេញ សិក្សាថាអាត្មាអញ នឹងរម្ងាប់នូវកាយសង្ខារ ដកដង្ហើម​ចូល មានឧបមេយ្យដូច្នោះឯង ។ ភិក្ខុពិចារណាឃើញ នូវកាយក្នុងកាយ​ជា​ខាង​ក្នុង (កាយរបស់ខ្លួន) ជាប្រក្រតីគ្រប់ឥរិយាបថទាំង ៤ យ៉ាងនេះផង ពិចារ​ណា​​​​​​ឃើញនូវកាយក្នុងកាយខាងក្រៅ (កាយរបស់បុគ្គលដទៃ) ជាប្រក្រតី គ្រប់​ឥរិយាបថទាំង ៤ ផង ពិចារណាឃើញនូវកាយក្នុងកាយខាងក្នុង នឹង​កាយ​​​​ខាងក្រៅ (កាយរបស់ខ្លួននឹងកាយរបស់បុគ្គលដទៃ) ជាប្រក្រតី គ្រប់ ឥរិយាបថ​ទាំង ៤ ផង ពិចារណាឃើញនូវធម៌ដែលប្រជុំកើតឡើងក្នុងកាយ គ្រប់ឥរិយាបថទាំង ៤ ផង ពិចារណាឃើញនូវធម៌ដែលសូន្យទៅក្នុងកាយ គ្រប់ឥរិយាបថទាំង ៤ ផង ពិចារណាឃើញ​នូ​វធ​ម៌​ដែល​ប្រជុំកើត​ឡើង​ក្នុង​កាយ​ទាំងធម៌ដែលសូន្យទៅក្នុងកាយគ្រប់ឥរិយាបថទាំង ៤ ផង ។ មួយ​ទៀត ស្មារតីរបស់ភិក្ខុនោះ ក៏ផ្ចង់ឡើងចំពោះថា កាយមានមែន (តែមិនមែន​សត្វមិនមែនបុគ្គល មិនមែនស្រីមិនមែនប្រុសជាដើម) គ្រាន់តែ​ជា​ទី​កំណត់ ដើម្បី​ឲ្យ​​ចម្រើនប្រាជ្ញា ដើម្បីឲ្យចម្រើនស្មារតី ប៉ុណ្ណោះ ។ ភិក្ខុមានចិត្តមិន​អាស្រ័យ (ដោយតណ្ហានិងទិដ្ឋិ) គ្រប់ឥរិយាបថទាំង ៤ ផង មិនប្រកៀក​ប្រកាន់​​​​​អ្វីតិចតួចក្នុងលោកផង ។ ម្នាលភិក្ខុទាំងឡាយ ភិក្ខុពិចារណាឃើញ​នូវ​កាយក្នុងកាយ ជាប្រក្រតី គ្រប់ឥរិយាបថទាំង ៤ យ៉ាងនេះឯង ។</p>
        <p>ចប់ អានាបានបព្វៈ ។</p>

        <p><a class='ref km' id='km113' href='#km113'>១១៣</a>ម្នាលភិក្ខុទាំងឡាយ ពាក្យខាងមុខនៅមានទៀត ភិក្ខុ​កាល​ដើរ​ក្តី ក៏ដឹងច្បាស់ថា អាត្មាអញដើរ កាលឈរក្តី ក៏ដឹងច្បាស់ថា អាត្មាអញឈរ កាលអង្គុយក្តី ក៏ដឹងច្បាស់ថា អាត្មាអញអង្គុយ កាលដេកក្តី ក៏ដឹងច្បាស់ថា អាត្មាអញដេក ។ មួយទៀត ភិក្ខុនោះបានតាំងនូវកាយ​ដោយ​អាការ​យ៉ាងណា ៗ ក៏ដឹងច្បាស់នូវកាយនោះ ដោយអាការយ៉ាងនោះ ៗ ។ ភិក្ខុ​ពិចារ​ណា​​​ឃើញនូវកាយក្នុងកាយខាងក្នុងយ៉ាងនេះជាប្រក្រតី គ្រប់​ឥរិយា-​បថ​​​ទាំង ៤ ផង ពិចារណាឃើញនូវកាយក្នុងកាយខាងក្រៅ គ្រប់ឥរិយាបថ​ទាំង ៤ ផង ពិចារណាឃើញនូវកាយក្នុងកាយ ជាខាងក្នុងនឹងខាងក្រៅ គ្រប់​​​​ឥរិយាបថទាំង ៤ ផង ពិចារណាឃើញ នូវធម៌ដែលជាទីប្រជុំ កើត​ឡើង​​ក្នុង​​កាយជាប្រក្រតី គ្រប់ឥរិយាបថទាំង ៤ ផង ពិចារណាឃើញនូវធម៌ ដែល​សូន្យទៅក្នុងកាយជាប្រក្រតី គ្រប់ឥរិយាបថទាំង ៤ ផង ពិចារណា​ឃើញ​​​​​​​នូវធម៌ដែលប្រជុំកើតឡើង នឹងធម៌ដែលសូន្យទៅ ក្នុងកាយ​ជាប្រក្រ​តី គ្រប់​ឥរិយាបថ ទាំង ៤ ផង ។ មួយទៀត ស្មារតីរបស់ភិក្ខុនោះ ក៏ផ្ចង់ឡើង​ចំពោះ​​ថាកាយមានមែន គ្រាន់តែជាទីកំណត់ ដើម្បីឲ្យចម្រើនប្រាជ្ញា ដើម្បី​ឲ្យ​​​​​​ចម្រើនស្មារតីប៉ុណ្ណោះ ។ ភិក្ខុមានចិត្តមិនអាស្រ័យ (ដោយតណ្ហានិងទិដ្ឋិ ) គ្រប់ឥរិយាបថទាំង ៤ ផង មិនប្រកៀកប្រកាន់អ្វីតិចតួច ក្នុងលោកផង ។ ម្នាលភិក្ខុទាំងឡាយ ភិក្ខុពិចារណាឃើញនូវកាយក្នុងកាយ ជាប្រក្រតីគ្រប់​ឥរិយាបថ​ទាំង ៤ យ៉ាងនេះឯង ។</p>
        <p>ចប់ ឥរិយាបថបព្វៈ ។</p>

        <p><a class='ref km' id='km114' href='#km114'>១១៤</a>ម្នាលភិក្ខុទាំងឡាយ ពាក្យខាងមុខនៅមានទៀត ភិក្ខុធ្វើនូវ​សម្បជញ្ញៈ​ គឺសេចក្តីដឹងខ្លួន ក្នុងកាលដើរទៅមុខ ឬថយក្រោយ ធ្វើនូវ​សេចក្តី​​​​​​​ដឹងខ្លួនក្នុងកាល ក្រឡេកមើលទៅមុខឬក្រឡេកមើលទៅទិសផេ្សង ៗ​​​ធ្វើ​នូវសេចក្តីដឹងខ្លួនក្នុងការបត់ដៃជើង ឬលាដៃជើង ធ្វើនូវសេចក្តីដឹងខ្លួន ក្នុងកាលទ្រទ្រង់នូវសង្ឃាដី បាត្រនឹងចីវរ ធ្វើនូវសេចក្តីដឹងខ្លួន ក្នុង​កាល​បរិភោគ​​​ភោជន ផឹកទឹក ទំពាស៊ីខាទនីយៈ ជញ្ជប់ (នូវភេសជ្ជៈ​មាន​សប្បិ​ជា​ដើម) ធ្វើនូវសេចក្តីដឹងខ្លួន ក្នុងកាលបន្ទោបង់នូវឧច្ចារៈបស្សាវៈ ធ្វើនូវ​សេចក្តី​​​​​​ដឹ​ងខ្លួន ក្នុងកាលដែលដើរ ឈរ អង្គុយ ដេក លក់ ភ្ញាក់ ឡើង និយាយស្ងៀម ។ ភិក្ខុពិចារណាឃើញនូវកាយក្នុងកាយ ខាងក្នុងជាប្រក្រតី គ្រប់​ឥរិយាបថទាំង ៤ យ៉ាងនេះផង ពិចារណាឃើញនូវកាយ​ក្នុង​កាយ​ខាង​ក្រៅជាប្រក្រតី គ្រប់ឥរិយាបថទាំង ៤ ផង ពិចារណាឃើញ​នូវ​កាយ​ក្នុង​កាយ​ជា​​ខាងក្នុងនឹងខាងក្រៅ គ្រប់ឥរិយាបថទាំង ៤ ផង ពិចារណា​ឃើញ​នូវ​ធម៌ដែលប្រជុំ កើតឡើង ក្នុងកាយជាប្រក្រតី គ្រប់ឥរិយាបថទាំង ៤ ផង ពិចារណាឃើញនូវធម៌ ដែលសូន្យទៅក្នុងកាយជាប្រក្រតី គ្រប់ឥរិយាបថ​ទាំង ​៤ ផង ពិចារណាឃើញនូវ ធម៌ដែលប្រជុំកើត ទាំងធម៌ដែលសូន្យទៅ ក្នុ​ង​កាយជាប្រក្រតី គ្រប់ឥរិយាបថទាំង ៤ ផង ។ មួយទៀត ស្មារតី​របស់​ភិក្ខុ​នោះ ក៏ផ្ចង់ឡើងចំពោះថា កាយនេះមានមែន គ្រាន់តែជាទីកំណត់ដើម្បី​ឲ្យ​ច​ម្រើន​ប្រាជ្ញា ដើម្បីឲ្យចម្រើនស្មារតីប៉ុណ្ណោះ ។ ភិក្ខុមានចិត្ត មិនអាស្រ័យ (ដោយតណ្ហានិងទិដ្ឋិ) គ្រប់ឥរិយាបថទាំង ៤ ផង មិនប្រកៀកប្រកាន់ អ្វី​តិច​តួច​​ក្នុងលោកផង ។ ម្នាលភិក្ខុទាំងឡាយ ភិក្ខុពិចារណាឃើញនូវកាយក្នុង កាយជាប្រក្រតី គ្រប់ឥរិយាបថទាំង ៤ យ៉ាងនេះឯង ។</p>
        <p>ចប់ សម្បជញ្ញៈបព្វៈ ។</p>

        <p><a class='ref km' id='km115' href='#km115'>១១៥</a>ម្នាលភិក្ខុទាំងឡាយ ពាក្យខាងមុខនៅមានទៀត ភិក្ខុ​ពិចារ​ណា​​​​​​​ឃើញ ច្បាស់នូវកាយនេះឯង ខាងលើតាំងអំពីបាតជើងឡើងទៅ ខាង​ក្រោម​តាំងអំពីចុងសក់ចុះមក ដែលមានសែ្បកបិទបាំងជុំវិញ ពេញដោយ​វត្ថុ​​​​​មិនស្អាតមានប្រការផេ្សង ៗ ដូច្នេះថា ក្នុងកាយនេះមានសក់ រោម ក្រចក ធេ្មញ សែ្បក សាច់ សរសៃ ឆ្អឹង ខួរក្នុងឆ្អឹង តម្រងបស្សាវៈ បេះដូង ថ្លើម វាវ ក្រពះ សួត ពោះវៀនធំ ពោះវៀនតូច អាហារថ្មី អាហារចាស់ ប្រមាត់ សេ្លស្ម ខ្ទុះ ឈាម ញើស ខ្លាញ់ខាប់ ទឹកភ្នែក ខ្លាញ់រាវ ទឹកមាត់ ទឹកសំបោរ ទឹករំអិល ទឹកមូត្រ ។ ម្នាលភិក្ខុទាំងឡាយ ទៃដែល​មាន​មាត់ទាំងពីរខាង ពេញ​ដោយធញ្ញជាត មានប្រការផេ្សង ៗ ធញ្ញជាត​ទាំង​នោះ គឺ ស្រូវ​ខ្សាយ​ស ​​​​​ស្រូវខ្សាយក្រហម សណ្តែកបាយ សណ្តែករាជមាស ល្ង អង្ករ បុរស​ដែល​​មាន​​​ចក្ខុ គប្បីស្រាយនូវដៃនោះ ហើយពិនិត្យ​មើល​ដូច្នេះថា នេះស្រូវខ្សាយស នេះស្រូវខ្សាយក្រហម នេះសណ្តែកបាយ នេះ​សណែ្តករាជមាស នេះល្ង នេះ​អង្ករ មានឧបមាដូចម្តេចមិញ ម្នាលភិក្ខុ​ទាំងឡាយ ភិក្ខុពិចារណា​ឃើញ​ច្បាស់​​​នូវកាយនេះ ឯង ខាងលើតាំងអំពី​បាត​ជើងឡើងទៅ ខាងក្រោមតាំង​អំពី​​ចុង​សក់ចុះមកដែលមានសែ្បក​បិទ​បាំង​​ជុំវិញ ពេញដោយវត្ថុមិនស្អាត មាន​​​​ប្រការផេ្សង ៗ ដូច្នេះថា ក្នុង កាយនេះ មានសក់ រោម ក្រចក ធេ្មញ សែ្បក សាច់ សរសៃ ឆ្អឹង ខួរក្នុងឆ្អឹង តម្រងបស្សាវៈ បេះដូង ថ្លើម វាវ ក្រពះ សួត ពោះវៀនធំ ពោះវៀនតូច អាហារថ្មី អាហារចាស់ ប្រមាត់ សេ្លស្ម ខ្ទុះ ឈាម ញើស ខ្លាញ់ខាប់ ទឹកភ្នែក ខ្លាញ់រាវ ទឹកមាត់ ទឹកសំបោរ ទឹករំអិល ទឹកមូត្រ មានឧបមេយ្យដូច្នោះឯង ។ (ភិក្ខុ) ពិចារណាឃើញ នូ​វ​កាយ​ខាង​ក្នុង​ជាប្រក្រតី គ្រប់ឥរិយាបថទាំង ៤ យ៉ាងនេះផង ពិចារណាឃើញ នូវ​កាយ​​ក្នុង​កាយខាងក្រៅជាប្រក្រតី គ្រប់​ឥរិយាបថទាំង ៤ ផង ពិចារណា​ឃើញ នូវកាយខាងក្នុងនឹងខាង​ក្រៅ​ជាប្រក្រតី គ្រប់ឥរិយាបថទាំង ៤ ផង ពិចារណា ឃើញនូវធម៌ដែល​ប្រជុំកើតឡើង ក្នុងកាយជាប្រក្រតី គ្រប់​ឥរិយាប​ថ​ទាំង ៤ ផង ពិចារណា​ឃើញនូវធម៌ដែលសូន្យទៅ ក្នុងកាយជា​ប្រក្រ​តី គ្រប់ឥរិយាបថទាំង ៤ ផង ពិចារណាឃើញនូវធម៌ដែលប្រជុំកើត ទាំង​ធ​ម៌ដែលសូន្យទៅ ក្នុងកាយ​ជាប្រក្រតី គ្រប់ឥរិយាបថទាំង ៤ ផង ។ មួយ​ទៀត ស្មារតីរបស់ភិក្ខុនោះ ក៏ផ្ចង់ឡើងចំពោះថា កាយមានមែនគ្រាន់​តែ​ជា​ទីកំណត់ ដើម្បីឲ្យចម្រើន​ប្រាជ្ញា ដើម្បីឲ្យចម្រើនស្មារតី ប៉ុណ្ណោះ ។ ភិក្ខុ​មាន​​ចិត្តមិនអាស្រ័យ (ដោយ​តណ្ហានិងទិដ្ឋិ) គ្រប់ឥរិយាបថទាំង ៤ ផង មិន​ប្រកៀក​ប្រកាន់អ្វីតិច​តួច​ក្នុងលោកផង ។ ម្នាលភិក្ខុទាំងឡាយ ភិក្ខុពិចា-​រណា​​​​​​​​ឃើញនូវកាយក្នុងកាយ​ជាប្រក្រតី គ្រប់ឥរិយាបថទាំង ៤ យ៉ាង​នេះ​ឯង​​​​ ។</p>
        <p>ចប់ បដិក្កូលមនសិការបព្វៈ ។</p>

        <p><a class='ref km' id='km116' href='#km116'>១១៦</a>ម្នាលភិក្ខុទាំងឡាយ ពាក្យខាងមុខនៅមានទៀត ភិក្ខុពិ​ចារ-​ណា​​​​​ឃើញ ច្បាស់នូវកាយនេះឯង ដែលឋិតនៅយ៉ាងណា ដែលតាំង​នៅ​យ៉ាង​​​ណា ដោយកំណត់ថាគ្រាន់តែជាធាតុថា ក្នុងកាយនេះមានធាតុដី ធាតុ​ទឹក ធាតុភ្លើង ធាតុខ្យល់ ។ ម្នាលភិក្ខុទាំងឡាយ បុរសអ្នកពិឃាតគោក្តី កូន​សិស្ស​​​នៃបុរសអ្នកពិឃាតគោក្តី ដែលប៉ិនប្រសប់ គប្បីពិឃាតគោ ហើយ​រំលែក​​​ជាចំណែក ៗ អង្គុយនៅទៀបផ្លូវធំបែកជាបួនមានឧបមា​ដូចមេ្តច​មិញ ម្នាលភិក្ខុទាំងឡាយ ភិក្ខុពិចារណាឃើញច្បាស់ នូវកាយនេះឯង ដែលឋិត​នៅ​យ៉ាងណា ដែលតាំងនៅយ៉ាងណា ដោយកំណត់ថា គ្រាន់តែជា​ធាតុ​ដូច្នេះ​ថា ក្នុងកាយនេះមានធាតុដី ធាតុទឹក ធាតុភ្លើង ធាតុខ្យល់ មាន ឧបមេយ្យដូច្នោះឯង ។ ភិក្ខុពិចារណាឃើញ នូវកាយក្នុងកាយជាខាងក្នុង (ដោយការកំណត់ថាជាធាតុ ៤) ជាប្រក្រតី គ្រប់ឥរិយាបថទាំង ៤ យ៉ាងនេះ​ឯង ។ បេ ។</p>
        <p><a class='ref km' id='km117' href='#km117'>១១៧</a>ម្នាលភិក្ខុទាំងឡាយ ពាក្យខាងមុខនៅមានទៀត ភិក្ខុឃើញនូវ​សរីរៈ ស្លាប់ដែលគេចោលនៅក្នុងព្រៃស្មសាន ទោះស្លាប់អស់ ១ ថ្ងៃក្តី ស្លាប់​អស់ ២ ថ្ងៃក្តី ស្លាប់អស់ ៣ ថ្ងៃក្តី ដែលកំពុងហើមមានសម្បុរ​ខៀវ​ដោយច្រើន មាន​ខ្ទុះ​ហូរចេញតាមទ្វារផ្សេង ៗ ដូចម្តេចមិញ ។ ភិក្ខុនោះ (ក៏បង្អោនសរីរៈ​ស្លាប់​​​នោះ) មកប្រៀបផ្ទឹមនឹងកាយនេះឯងថាសូម្បីកាយ នេះសោត ក៏គង់​នឹង​មាន​​​​​​​​​​សភាពដូច្នោះ គង់នឹក្លាយទៅជាដូច្នោះ នឹងកន្លង​នូវ​ភាវៈ​ដូច្នោះ​ពុំបាន​ឡើយ ។ ភិក្ខុពិចារណាឃើញនូវកាយក្នុងកាយ ជាខាង​ក្នុងជាប្រក្រតី (ដោយ​ការកំណត់នូវអសុភមានអសុភកំពុងហើមជាដើម) គ្រប់ឥរិយាបថ​ទាំង​​ ៤ យ៉ាងនេះឯង ។ បេ ។</p>
        <p><a class='ref km' id='km118' href='#km118'>១១៨</a>ម្នាលភិក្ខុទាំងឡាយ ពាក្យខាងមុខនៅមានទៀត ភិក្ខុ​គប្បី​ឃើញ​នូវសរីរៈស្លាប់ដែលគេចោលនៅក្នុងព្រៃស្មសាន ដែលក្អែកទាំងឡាយ កំពុងចឹកស៊ីក្តី ត្រដក់គម្រង់ទាំងឡាយកំពុងចឹកស៊ីក្តី ត្មាតទាំងឡាយ កំពុង​ចឹក​​ស៊ី​ក្តី សត្វស្វានទាំងឡាយកំពុងកកេរស៊ីក្តី ចចកទាំងឡាយ កំពុងកកេរ​ស៊ី​ក្តី បាណកជាតិ (សត្វល្អិតៗមានរុយជាដើម) ទាំងឡាយផេ្សង ៗ កំពុងរូង​ជញ្ជក់​​ស៊ីក្តី ដូចម្តេចមិញ ។ ភិក្ខុនោះ (ក៏បង្អោនសរីរៈស្លាប់នោះ) មក​ប្រៀប​​​​​​​​​​​​​​នឹង​កាយនេះឯងថា សូម្បីកាយនេះសោត ក៏គង់នឹងមានសភាវៈដូច្នោះ គង់​នឹង​​​ក្លាយទៅជាដូច្នោះ នឹងកន្លងនូវភាវៈដូច្នោះ ពុំបានឡើយ ។ ភិក្ខុ​ពិចារណា​​​ឃើញ នូវកាយក្នុងកាយជាខាងក្នុងជាប្រក្រតី ដោយការ កំណត់​នូ​វ​អសុភមានអសុភដែលពួកសត្វកំពុងចឹកស៊ីជាដើម គ្រប់ឥរិយាបថទាំង ៤ យ៉ាងនេះផង ពិចារណាឃើញនូវកាយក្នុងកាយខាងក្រៅ ជាប្រក្រតី គ្រប់​ឥរិយាបថ ទាំង ៤ ផង ពិចារណាឃើញនូវកាយក្នុងកាយ ជាខាងក្នុង​និង​ខាង​​​​ក្រៅជាប្រក្រតីគ្រប់ឥរិយាបថទាំង ៤ ផង ពិចារណាឃើញ​នូវ​ធម៌​ដែល​ជា​ទី​ប្រជុំកើតឡើង ក្នុងកាយជាប្រក្រតី គ្រប់ឥរិយាបថទាំង ៤ ផង ពិចារ​-ណា​​​​​​ឃើញនូវធម៌ដែលសូន្យទៅ ក្នុងកាយជាប្រក្រតី គ្រប់ឥរិយាបថទាំង ៤ ផង ពិចារណាឃើញនូវធម៌ដែលប្រជុំ កើតឡើងទាំងធម៌ដែលសូន្យ​ទៅ​ក្នុង​កាយ​ជាប្រក្រតី គ្រប់ឥរិយាបថទាំង ៤ ផង ។ មួយទៀត ស្មារតីរបស់​ភិក្ខុ​នោះ​​ ក៏ផ្ចង់ឡើងចំពោះថាកាយមានមែន គ្រាន់តែជាទីកំណត់ដើម្បី​ឲ្យ​ចម្រើន​​​ប្រាជ្ញាដើម្បីឲ្យចម្រើនស្មារតី ប៉ុណ្ណោះ ។ ភិក្ខុមានចិត្តមិន អាស្រ័យ (ដោយតណ្ហានិងទិដ្ឋិ) គ្រប់ឥរិយាបថទាំង ៤ ផង មិនប្រកៀកប្រកាន់អ្វី តិច​តួច​​​​​ក្នុងលោកផង ។ ម្នាលភិក្ខុទាំងឡាយ ភិក្ខុពិចារណាឃើញ នូវកាយក្នុង កាយជាប្រក្រតី គ្រប់ឥរិយាបថទាំង ៤ យ៉ាងនេះឯង ។</p>
        <p><a class='ref km' id='km119' href='#km119'>១១៩</a>ម្នាលភិក្ខុទាំងឡាយ ពាក្យខាងមុខ នៅមានទៀត ភិក្ខុគប្បី​ឃើញ​​​នូវសរីរៈស្លាប់ដែលគេចោល ក្នុងព្រៃស្មសាន សល់នៅតែរាងឆ្អឹង ប្រ​កប​​​​​​​​​​​ដោយសាច់ នឹងឈាម មានសរសៃជាគ្រឿងចង ដូចមេ្តចមិញ ។ បេ ។</p>
        <p><a class='ref km' id='km120' href='#km120'>១២០</a>សរីរៈនៅសល់តែរាងឆ្អឹង ឥតមានសាច់ប្រឡាក់ដោយឈាម មាន សរសៃជាគ្រឿងចង ។ បេ ។</p>
        <p><a class='ref km' id='km121' href='#km121'>១២១</a>សរីរៈនៅសល់តែរាងឆ្អឹង មិនមានសាច់និងឈាម មានតែ​សរសៃ​ ជាគ្រឿងចង ។ បេ ។</p>
        <p><a class='ref km' id='km122' href='#km122'>១២២</a>សរីរៈនៅសល់តែរាងឆ្អឹងទទេ មិនមានសរសៃ ចងរួបរឹតខ្ចាត់​ខ្ចាយ​ រាត់រាយទៅក្នុងទិសតូចនឹងទិសធំ គឺឆ្អឹងដៃទៅដោយឡែក ឆ្អឹងជើង​ទៅ​ដោយឡែក ឆ្អឹងស្មងទៅដោយឡែក ឆ្អឹងភ្លៅទៅដោយឡែក ឆ្អឹង​ចង្កេះ​ទៅ​​​ដោយឡែក ឆ្អឹងខ្នង ទៅដោយឡែក ឆ្អឹងទ្រនុងខ្នងទៅដោយឡែក ឆ្អឹង​ជំនីរ​ទៅដោយឡែក ឆ្អឹងទ្រូងទៅ ដោយឡែក ឆ្អឹងស្មាទៅដោយឡែក ឆ្អឹង​កំភួន​ដៃទៅដោយឡែក ឆ្អឹងកទៅដោយឡែក ឆ្អឹងចង្កាទៅដោយឡែក ធេ្មញ​​​ទៅដោយឡែក រលាក្បាលទៅដោយឡែក (ដូចមេ្តចមិញ) ។ ភិក្ខុ​នោះ (ក៏បង្អោនសរីរៈស្លាប់នោះ) មកប្រៀបផ្ទឹមនឹងកាយនេះឯងថា សូម្បីកាយ​នេះ​សោត ក៏គង់នឹងមានសភាវៈដូច្នោះ គង់នឹងក្លាយទៅជាដូច្នោះ នឹង កន្លង​​​នូវភាវៈដូច្នោះពុំបានឡើយ ។ ភិក្ខុពិចារណាឃើញ នូវកាយក្នុង​កាយ​ជា​ខា​ងក្នុង ជាប្រក្រតី (ដោយការកំណត់នូវសរីរៈ​ស្លាប់​ដែល​សល់​តែ​រាងឆ្អឹង​​​ជាដើម) គ្រប់ឥរិយាបថទាំង ៤ យ៉ាងនេះផង ពិចារណា​ឃើញ​នូវ​កាយ​ក្នុង​កាយ​ខាងក្រៅជាប្រក្រតី គ្រប់ឥរិយាបថទាំង ៤ ផង ពិចារណាឃើញ នូវ​កាយ​ក្នុងកាយជាខាងក្នុងនឹងខាងក្រៅជាប្រក្រតី គ្រប់ឥរិយាបថទាំង ៤ ផង ពិចារណាឃើញនូវធម៌ដែល ជាទីប្រជុំកើតឡើងក្នុងកាយ ជាប្រក្រតី គ្រប់​ឥរិយាបថ​ទាំង ៤ ផង ពិចារណាឃើញនូវធម៌ ដែលសូន្យទៅ​ក្នុង​កាយ​ជា​ប្រក្រតី គ្រប់ឥរិយាបថទាំង ៤ ផង ពិចារណាឃើញនូវធម៌ ដែលប្រជុំ​កើត​ឡើង​​​​​​ទាំងធម៌ដែលសូន្យទៅក្នុងកាយ ជាប្រក្រតី គ្រប់ឥរិយាបថទាំង ៤ ផង ។ មួយទៀត ស្មារតីរបស់ភិក្ខុនោះ ក៏ផ្ចង់ឡើងចំពោះថា កាយនេះ​មានមែន​គ្រាន់​តែជាទីកំណត់ ដើម្បីឲ្យចម្រើនប្រាជ្ញា ដើម្បីឲ្យចម្រើនស្មារតី ប៉ុណ្ណោះ ភិក្ខុ​មានចិត្តមិនអាស្រ័យ (ដោយតណ្ហានិងទិដ្ឋិ) គ្រប់ឥរិយាបថទាំង ៤ ផង មិន​​​​ប្រកៀកប្រកាន់អ្វីតិចតួចក្នុងលោកផង ។ ម្នាលភិក្ខុទាំងឡាយ ភិក្ខុ​ពិចារណា ឃើញនូវកាយក្នុងកាយជាប្រក្រតី គ្រប់ឥរិយាបថទាំង ៤ យ៉ាង​នេះ​ឯង ។</p>
        <p><a class='ref km' id='km123' href='#km123'>១២៣</a>ម្នាលភិក្ខុទាំងឡាយ ពាក្យខាងមុខ នៅមានទៀត ភិក្ខុគប្បី​ឃើញ​នូវសរីរៈស្លាប់ដែលគេចោលក្នុងព្រៃស្មសាន សល់នៅតែឆ្អឹងទទេ មាន​សម្បុរស ដូចជា សម្បុរនៃស័ង្ខ ។ បេ ។</p>
        <p><a class='ref km' id='km124' href='#km124'>១២៤</a>សរីរៈសល់នៅតែឆ្អឹងទទេ រោយរាយជាពំនូក ៗ កន្លងហួស​ទៅ​មួយឆ្នាំហើយ ។ បេ ។</p>
        <p><a class='ref km' id='km125' href='#km125'>១២៥</a>សរីរៈសល់នៅតែឆ្អឹងទទេ ពុកផុយខ្ទេចខ្ទី ជាកមេ្ទចតូច កមេ្ទច​ធំផេ្សង ៗ (ដូចមេ្តចមិញ) ។ ភិក្ខុនោះ (ក៏បង្អោនសរីរៈស្លាប់នោះ) មកប្រៀប​នឹង​​​​កាយនេះឯងថា សូម្បីកាយនេះសោត ក៏គង់នឹងមានសភាវៈដូច្នោះ គង់​នឹង​​​​ក្លាយទៅជាដូច្នោះ នឹងកន្លងនូវភាវៈដូច្នោះពុំបានឡើយ ។ ភិក្ខុ​ ពិចារ​-ណា​​​​​​​​ឃើញនូវកាយក្នុងកាយជាខាងក្នុងជាប្រក្រតី គ្រប់ឥរិយាបថទាំង ៤ យ៉ាង​នេះផង ពិចារណាឃើញនូវកាយក្នុងកាយខាងក្រៅជាប្រក្រតី គ្រប់​ឥរិយាបថ​​ទាំង ៤ ផង ពិចារណាឃើញនូវកាយក្នុងកាយ​ជាខាង​ក្នុងនិ​ង​ក្រៅ​​​ជាប្រក្រតី គ្រប់ឥរិយាបថទាំង ៤ ផង ពិចារណាឃើញនូវធម៌ដែល​ប្រជុំ​កើត​​​ឡើង ក្នុងកាយជាប្រក្រតី គ្រប់ឥរិយាបថទាំង ៤ ផង ពិចារណា​ឃើញ​នូវ​ធម៌​ដែលសូន្យទៅក្នុងកាយជាប្រក្រតី គ្រប់ឥរិយាបថទាំង ៤ ផង ពិចារណា​​ឃើញនូវធម៌ដែលជាទីប្រជុំកើតឡើង និងធម៌ដែលសូន្យទៅក្នុងកាយ​ជា​ប្រក្រ​​​តី គ្រប់ឥរិយាបថទាំង ៤ ផង ។ មួយទៀត ស្មារតីរបស់ភិក្ខុនោះ ក៏ ផ្ចង់​ឡើងចំពោះថាកាយនោះមានមែន គ្រាន់តែជាទីកំណត់ ដើម្បីឲ្យ​ចម្រើន​​​ប្រាជ្ញា ដើម្បីឲ្យចម្រើនស្មារតីប៉ុណ្ណោះ ។ ភិក្ខុមានចិត្តមិនអាស្រ័យ (ដោយ​តណ្ហា​​​នឹងទិដ្ឋិ) គ្រប់ឥរិយាបថទាំង ៤ ផង មិនប្រកៀក​ប្រកាន់​អ្វី​តិចតួច​ក្នុង​លោក​ផង ។ ម្នាលភិក្ខុទាំងឡាយ ភិក្ខុពិចារណាឃើញ នូវកាយក្នុង​កាយ​ជា​ប្រក្រតី គ្រប់ឥរិយាបថទាំង ៤ យ៉ាងនេះឯង ។</p>
        <p>ចប់ នវសីវថិកាបព្វៈ ។</p>
        <p>ចប់ កាយានុបស្សនា ។</p>

        <p><a class='ref km' id='km126' href='#km126'>១២៦</a>ម្នាលភិក្ខុទាំងឡាយ ចុះភិក្ខុពិចារណាឃើញ នូវវេទនា​ក្នុង​វេទនា ទាំងឡាយជាប្រក្រតី គ្រប់ឥរិយាបថទាំង ៤ តើដោយវិធីដូចមេ្តច ។ ម្នាល​ភិក្ខុទាំងឡាយ ភិក្ខុក្នុងសាសនានេះ កាលទទួលសុខវេទនាក្តី ក៏ដឹង​ច្បាស់​​​ថា អាត្មាអញទទួលសុខវេទនា កាលទទួលទុក្ខវេទនាក្តី ក៏ដឹង​ច្បាស់​ថា អាត្មាអញទទួលទុក្ខវេទនា កាលទទួលអទុក្ខមសុខវេទនាក្តី ក៏ដឹងច្បាស់​ថា អាត្មាអញទទួលអទុក្ខមសុខវេទនា កាលទទួលសុខវេទនាប្រកប​ដោយ​អាមិសៈ​ក្តី ក៏ដឹងច្បាស់ថា អាត្មាអញទទួលសុខវេទនា ប្រកបដោយ​អាមិសៈ កាលទទួលសុខវេទនាដែលឥតអាមិសៈ ក្តី ក៏ដឹងច្បាស់ថា អាត្មា​អញ​​​ទទួល​សុខវេទនា​​​ដែលឥតអាមិសៈ កាលទទួលទុក្ខវេទនា ប្រកបដោយ អាមិសៈ ក្តី ក៏ដឹងច្បាស់ថា អាត្មាអញទទួលទុក្ខវេទនា ប្រកបដោយ​អាមិសៈ កាលទទួល​​ទុក្ខវេទនាដែលឥតអាមិសៈ ក្តី ក៏ដឹងច្បាស់ថា អាត្មា​អញ​​​ទទួល​ទុក្ខ​វេទនា ដែលឥតអាមិសៈ កាលទទួលអទុក្ខមសុខវេទនា ប្រកប​​​​ដោយ​អាមិសៈ​ ក្តី ក៏ដឹងច្បាស់ថា អាត្មាអញទទួលអទុក្ខមសុខវេទនា ប្រកប​ដោយ​​​អាមិសៈ កាលទទួល អទុក្ខមសុខវេទនា ដែលឥតអាមិសៈ ក្តី ក៏ដឹងច្បាស់ថា អាត្មា​​​​អញទទួលអទុក្ខម សុខវេទនាដែលឥតអាមិសៈ ។ (ភិក្ខុ) ពិចារណា​ឃើញ នូវវេទនាក្នុងវេទនាទាំងឡាយជាខាងក្នុងជាប្រក្រតី (ដោយ​​ការ​កំណត់​​​នូវវេទនាមានសុខវេទនាជាដើម) យ៉ាងនេះ គ្រប់​ឥរិយា​បថ​​ទាំង ៤ ផង ពិចារណាឃើញនូវវេទនា ក្នុងវេទនាទាំងឡាយ​ខាង​ក្រៅជាប្រក្រតី គ្រប់​​​​​ឥរិយាបថទាំង ៤ ផង ពិចារណាឃើញនូវវេទនា ក្នុងវេទនាទាំងឡាយ ខាង​ក្នុងនឹងខាងក្រៅជាប្រក្រតី គ្រប់ឥរិយាបថទាំង ៤ ផង ពិចារណា​ឃើញ​​នូវ​ធម៌ដែលជាទីប្រជុំកើតឡើងក្នុងវេទនាទាំងឡាយ គ្រប់ឥរិយាបថទាំង ៤ ផង ពិចារណាឃើញនូវធម៌ដែលសូន្យទៅ ក្នុងវេទនា​ទាំងឡាយ គ្រប់​ឥរិយាបថ ទាំង ៤ ផង ពិចារណាឃើញនូវធម៌ ដែលប្រជុំ​កើតឡើង ទាំង​ធម៌​ដែល​​​​សូន្យទៅ ក្នុងវេទនាទាំងឡាយ គ្រប់ឥរិយាបថទាំង ៤ ផង ។ មួយទៀត ស្មារតី (ជាគ្រឿងកំណត់នូវវេទនា) របស់ភិក្ខុនោះ ក៏ផ្ចង់​ឡើង​ចំពោះ​ថា​វេទនា​​​​ទាំងឡាយមានមែន គ្រាន់តែជាទីកំណត់ដើម្បី​ឲ្យ​ចម្រើន​​ប្រាជ្ញា ដើម្បី​ឲ្យ​​​ច​ម្រើនស្មារតីប៉ុណ្ណោះ ។ (ភិក្ខុ) មានចិត្តមិនអាស្រ័យ (ដោយ​តណ្ហានិ​ង​ទិដ្ឋិ) គ្រប់ឥរិយាបថទាំង ៤ ផង មិនប្រកៀក ប្រកាន់អ្វី​តិច​តួចក្នុងលោកផង ។ ម្នាលភិក្ខុទាំងឡាយ ភិក្ខុពិចារណាឃើញនូវវេទនា ក្នុងវេទនាទាំងឡាយ​ជា​ប្រក្រតី គ្រប់ឥរិយាបថទាំង ៤ យ៉ាងនេះឯង ។</p>
        <p>ចប់ វេទនានុបស្សនា ។</p>

        <p><a class='ref km' id='km127' href='#km127'>១២៧</a>ម្នាលភិក្ខុទាំងឡាយ ចុះភិក្ខុពិចារណាឃើញ នូវចិត្តក្នុងចិត្តជា​ប្រក្រតី គ្រប់ឥរិយាបថទាំង ៤ តើដោយវិធីដូចមេ្តច ។ ម្នាលភិក្ខុទាំងឡាយ ភិ​ក្ខុ​ក្នុងសាសនានេះ ទោះចិត្តប្រកបដោយរាគៈ ក៏ដឹងច្បាស់ថា ចិត្តប្រកប​ដោយ​​​​រាគៈ ទោះចិត្តប្រាស ចាករាគៈ ក៏ដឹងច្បាស់ថា ចិត្តប្រាសចាករាគៈ ទោះ​ចិត្ត​​ប្រកបដោយទោសៈ ក៏ដឹងច្បាស់ថា ចិត្តប្រកបដោយទោសៈ ទោះ​ចិត្ត​​​​​ប្រាសចាកទោសៈ ក៏ដឹងច្បាស់ថា ចិត្តប្រាសចាកទោសៈ ទោះ​ចិត្ត​ប្រកប​ដោយ​​​មោហៈ ក៏ដឹងច្បាស់ថា ចិត្តប្រកបដោយមោហៈ ទោះ​ចិត្ត​ប្រាសចាក​មោហៈ ក៏ដឹងច្បាស់ថា ចិត្តប្រាសចាកមោហៈ ទោះចិត្ត រួញរា ក៏ដឹង​ច្បាស់​ថា ចិត្តរួញរា ទោះចិត្តរាយមាយ ក៏ដឹងច្បាស់ថាចិត្តរាយមាយ ទោះ​ចិត្ត​ដល់​នូ​វភាវៈជាធំ (រូបាវចរនឹងអរូបាវចរ) ក៏ដឹងច្បាស់ថា ចិត្តដល់នូវភាវៈ ជា​ធំ ទោះ​ចិត្តមិនដល់នូវភាវៈជាធំ (ជាកាមាវចរ) ក៏ដឹងច្បាស់ថា ចិត្ត​មិន​ដល់​​​នូវ​ភាវៈ​ជាធំ ទោះចិត្តនៅមានចិត្តដទៃប្រសើរជាង (នៅជាកាមាវចរ) ក៏​​ដឹង​ច្បាស់​​ថា ចិត្តនៅមានចិត្តដទៃប្រសើរជាង ទោះចិត្តមិនមានចិត្តដទៃប្រសើរ​ជាង​​ (ជារូបាវចរនឹងអរូបាវចរ) ក៏ដឹងច្បាស់ថា ចិត្តមិនមាន​ចិត្ត​ដទៃ​ប្រសើរ​​​ជាង ទោះចិត្តតាំងនៅមាំ (ជាអប្បនាសមាធិនឹងឧបចារសមាធិ) ក៏ដឹង​ច្បាស់​​​ថា ចិត្តតាំងនៅមាំទោះចិត្តមិនតាំងនៅមាំ (ប្រាសចាកសមាធិទាំង ២) ក៏​ដឹង​ច្បាស់​ថា ចិត្តមិនតាំងនៅមាំ ទោះចិត្តរួចស្រឡះ ក៏ដឹងច្បាស់ថាចិត្តរួច​ស្រឡះ ​​ទោះចិត្តមិនទាន់រួចស្រឡះ ក៏ដឹងច្បាស់ថា ចិត្តមិនទាន់រួចស្រឡះ ។ (ភិក្ខុ) ពិចារណាឃើញនូវចិត្តក្នុងចិត្តខាងក្នុងជាប្រក្រតី គ្រប់ឥរិយាបថទាំង ៤ ផង ពិចារណាឃើញនូវចិត្តក្នុងចិត្តខាងក្រៅជាប្រក្រតី គ្រប់ឥរិយាបថ​ទាំង ​​៤ ផង ពិចារណាឃើញ នូវចិត្តក្នុងចិត្តខាងក្នុងនិងខាងក្រៅ ជាប្រក្រតី គ្រប់​ឥ​រិយាបថទាំង ៤ ផង ពិចារណាឃើញនូវធម៌ដែលជាទីប្រជុំកើត ឡើង​ក្នុង​ចិត្ត គ្រប់ឥរិយាបថទាំង ៤ ផង ពិចារណាឃើញនូវធម៌ដែលសូន្យទៅ ក្នុងចិត្ត គ្រប់ឥរិយាបថទាំង ៤ ផង ពិចារណាឃើញ​នូវ​ធម៌​ដែល​ជា​ទី​ប្រជុំ​កើតទាំងធម៌ដែលសូន្យទៅក្នុងចិត្ត គ្រប់ឥរិយាបថទាំង ៤ ផង ។ មួយទៀត ស្មារតី (ជាគ្រឿងកំណត់នូវចិត្ត) របស់ភិក្ខុនោះ ក៏ផ្ចង់ឡើងចំពោះថា ចិត្ត​មាន​មែន គ្រាន់តែជាទីកំណត់ ដើម្បីឲ្យចម្រើនប្រាជ្ញា ដើម្បីឲ្យចម្រើន​ស្មារតី​ប៉ុណ្ណោះ ។ (ភិក្ខុមានចិត្តមិនអាស្រ័យដោយតណ្ហានឹងទិដ្ឋិ) គ្រប់ឥរិយាបថ​ទាំង ៤ ផង មិនប្រកៀកប្រកាន់អ្វីតិចតួចក្នុងលោកផង ។ ម្នាលភិក្ខុ​ទាំង​ឡាយ ភិក្ខុពិចារណាឃើញនូវចិត្តក្នុងចិត្តជាប្រក្រតី គ្រប់ឥរិយាបថទាំង ៤ យ៉ាង​​នេះ​ឯង ។</p>
        <p>ចប់ ចិត្តានុបស្សនា ។</p>

        <p><a class='ref km' id='km128' href='#km128'>១២៨</a>ម្នាលភិក្ខុទាំងឡាយ ចុះភិក្ខុពិចារណាឃើញ នូវធម៌ក្នុងធម៌​ទាំងឡាយ ជាប្រក្រតី គ្រប់ឥរិយាបថទាំង ៤ តើដោយវិធីដូចមេ្តច ។ ម្នាល​ភិក្ខុ​​​ទាំងឡាយ ភិក្ខុក្នុងសាសនានេះ ពិចារណាឃើញ​នូវ​ធម៌​ក្នុង​ធម៌​ទាំងឡាយ ជាប្រក្រតី គឺនីវរណៈ ទាំង ៥ យ៉ាង ។ ម្នាលភិក្ខុទាំងឡាយ ចុះ​ភិក្ខុ​​​​ពិចារណា​ឃើញនូវធម៌ ក្នុងធម៌ទាំងឡាយជាប្រក្រតី គឺនីវរណៈទាំង ៥ យ៉ាងតើដូចមេ្តច ។ ម្នាលភិក្ខុទាំងឡាយ ភិក្ខុក្នុងសាសនានេះ ទោះ​កាម​ច្ឆន្ទៈ​មាន​​​នៅក្នុងសន្តានចិត្តនៃខ្លួន ក៏ដឹងច្បាស់ថា កាមច្ឆន្ទៈមាននៅក្នុងសន្តាន​ចិត្ត​​​រ​បស់អាត្មាអញ ទោះកាមច្ឆន្ទៈមិនមាននៅក្នុងសន្តានចិត្តនៃខ្លួន ក៏ដឹង​ច្បាស់​​​ថា កាមច្ឆន្ទៈមិនមាននៅក្នុងសន្តានចិត្តរបស់អាត្មាអញ ទោះកាមច្ឆន្ទៈ ដែល​មិនទាន់កើតឡើង ហើយកើតឡើងបាន ដោយហេតុណា ក៏​ដឹង​ច្បាស់​នូវ​ហេតុនោះផង កិរិយាលះបង់នូវកាមច្ឆន្ទៈដែលកើតឡើងហើយ ដោយ​ហេតុ​ណា ក៏ដឹងច្បាស់នូវហេតុនោះផង កាមច្ឆន្ទៈដែលលះបង់បានហើយ មិនកើតតទៅទៀត ដោយហេតុណា ក៏ដឹងច្បាស់នូវហេតុនោះផង ។ ទោះ​ព្យាបាទ​​មាននៅក្នុងសន្តានចិត្តនៃខ្លួន ក៏ដឹងច្បាស់ថា ព្យាបាទ​មាន​នៅ​ក្នុង​សន្តាន​ចិត្តរបស់អាត្មាអញ ទោះព្យាបាទមិនមាន នៅក្នុងសន្តានចិត្តនៃខ្លួន ក៏​ដឹង​​​ច្បាស់​ថា ព្យាបាទមិនមាននៅក្នុងសន្តានចិត្ត របស់អាត្មាអញ ទោះ​ព្យាបាទ​​​​​​ដែលមិនទាន់កើតឡើងហើយ កើតឡើងបានដោយហេតុណា ក៏ ដឹង​​ច្បាស់នូវហេតុនោះផង កិរិយាលះបង់នូវព្យាបាទដែលកើតឡើងហើយ ដោយហេតុណា ក៏ដឹងច្បាស់នូវហេតុនោះ ព្យាបាទដែល​លះបង់​បាន​ហើយ​​​មិនកើតតទៅទៀត ដោយហេតុណា ក៏ដឹងច្បាស់នូវហេតុនោះផង ។ ទោះ​​​​​ថីនមិទ្ធៈមាននៅក្នុងសន្តានចិត្តនៃខ្លួន ក៏ដឹងច្បាស់ថា ថីនមិទ្ធៈ​មាន​នៅ​ក្នុង​​សន្តានចិត្តអាត្មាអញ ទោះថីនមិទ្ធៈមិនមាន ក្នុងសន្តានចិត្តនៃខ្លួន ក៏ដឹង​ច្បាស់​ថា ថីនមិទ្ធៈមិនមាននៅក្នុងសន្តានចិត្តរបស់អាត្មាអញ ទោះ​ថីនមិទ្ធៈ​ដែលមិនទាន់កើតឡើង ហើយកើតឡើងដោយហេតុណា ក៏ដឹងច្បាស់នូវ​ហេតុនោះផង កិរិយាលះបង់នូវថីនមិទ្ធៈដែលកើតឡើងហើយ ដោយ​ហេតុ​ណា ក៏ដឹងច្បាស់នូវហេតុនោះផង ថីនមិទ្ធៈដែលលះបង់បានហើយ មិន​កើត​​​​ទៅទៀត ដោយហេតុណា ក៏ដឹងច្បាស់នូវហេតុនោះផង ។ ទោះ​ឧទ្ធច្ចកុក្កុច្ចៈ​​​​មាននៅក្នុងសន្តាន ចិត្តនៃខ្លួន ក៏ដឹងច្បាស់ថា ឧទ្ធច្ចកុក្កុច្ចៈមាន​នៅ​​ក្នុងសន្តានចិត្តរបស់អាត្មាអញ ទោះឧទ្ធច្ចកុក្កុច្ចៈមិនមាននៅក្នុងសន្តាន​ចិត្តនៃខ្លួន ក៏ដឹងច្បាស់ថា ឧទ្ធច្ចកុក្កុច្ចៈមិនមាននៅក្នុងសន្តានចិត្តរបស់​អាត្មា​អញ ទោះឧទ្ធច្ចកុក្កុច្ចៈដែលមិនទាន់កើតឡើង ហើយកើតឡើង ដោយ​ហេតុណា ក៏ដឹងច្បាស់នូវសហេតុនោះផង ការលះបង់ឧទ្ធច្ចកុក្កុច្ចៈដែល កើត​​​​​ឡើងហើយ ដោយហេតុណា ក៏ដឹងច្បាស់នូវហេតុនោះផង ឧទ្ធច្ច​កុក្កុច្ចៈ​ដែលលះបង់បានហើយ មិនកើតតទៅទៀត ដោយហេតុណា ក៏ដឹង​ច្បាស់​នូវហេតុនោះផង ។ ទោះវិចិកិច្ឆាមាននៅក្នុងសន្តានចិត្តនៃខ្លួន ក៏ដឹង​ច្បាស់​ថា វិចិកិច្ឆាមាននៅក្នុងសន្តាន ចិត្តរបស់អាត្មាអញ ទោះ​វិចិកិច្ឆា​មិន​​មាន​​នៅក្នុងសន្តានចិត្តនៃខ្លួន ក៏ដឹងច្បាស់ថា វិចិកិច្ឆាមិនមាននៅក្នុង​សន្តាន​ចិត្តរបស់អាត្មាអញ ទោះវិចិកិច្ឆាមិនទាន់កើតឡើង ហើយកើតឡើង ដោយ​ហេតុ​ណា ក៏ដឹងច្បាស់នូវហេតុនោះ ផង កិរិយាលះបង់នូវ វិចិកិច្ឆា​ដែលកើតឡើងហើយ ដោយហេតុណា ក៏ដឹងច្បាស់នូវហេតុនោះ ផង វិចិ-កិច្ឆា​​ដែលលះបង់បានហើយ មិនកើតតទៅទៀត ដោយហេតុណា ក៏ដឹង​ច្បាស់នូវ ហេតុនោះ ផង ។ ភិក្ខុពិចារណាឃើញនូវធម៌ទាំងឡាយ ខាងក្នុង​ជាប្រក្រតី (ដោយការកំណត់នូវនីវរណធម៌ ៥ យ៉ាង) គ្រប់ឥរិយាបថទាំង ៤ យ៉ាងនេះផង ពិចារណាឃើញនូវធម៌ក្នុងធម៌​ទាំងឡាយ ខាងក្រៅជាប្រក្រតី គ្រប់ឥរិយាបថទាំង ៤ ផង ពិចារណាឃើញ​នូវ​​ធម៌ក្នុង​ធម៌ទាំងឡាយ ខាង​ក្នុង​​នឹង​​ខាងក្រៅជាប្រក្រតី គ្រប់ឥរិយាបថ​ទាំង ៤ ផង ពិចារណាឃើញ​នូវធម៌ ដែលជាទីប្រជុំកើតឡើងក្នុងធម៌ ទាំងឡាយ​​ជាប្រក្រតី គ្រប់ឥរិយាបថ​ទាំង ៤ ផង ពិចារណាឃើញនូវធម៌​ដែលសូន្យទៅ ក្នុងធម៌ទាំងឡាយ ជា​ប្រក្រតី គ្រប់ឥរិយាបថទាំង ៤ ផង ពិចារណាឃើញនូវធម៌ដែលជាទី​ប្រជុំ​កើត ទាំងធម៌ដែលសូន្យទៅក្នុង​ធម៌​ទាំងឡាយជាប្រក្រតី គ្រប់ឥរិយាបថ​​​​ទាំង ៤ ផង ។ មួយទៀត ស្មារតី (ជាគ្រឿង​កំណត់) របស់ភិក្ខុនោះ ក៏ ផ្ចង់ឡើង​ចំពោះថា ធម៌ទាំងឡាយ មានមែន គ្រាន់តែជាទីកំណត់ ដើម្បីឲ្យចម្រើន ប្រាជ្ញា ដើម្បីឲ្យចម្រើន​ស្មារតីប៉ុណ្ណោះ ។ ភិក្ខុ មានចិត្តមិនអាស្រ័យ (ដោយ​តណ្ហា និងទិដ្ឋិ) គ្រប់​ឥរិយាបថ​ទាំង ៤ ផង មិនប្រកៀកប្រកាន់អ្វី​តិចតួចក្នុង​លោកផង ។ ម្នាល​ភិក្ខុ​ទាំងឡាយ ភិក្ខុពិចារណាឃើញនូវធម៌ក្នុងធម៌​ទាំង​ឡាយ គឺនីវរណៈ​​​ទាំង ៥ ជាប្រក្រតី គ្រប់ឥរិយាបថទាំង ៤ យ៉ាង​នេះឯង ។</p>
        <p>ចប់ នីវរណៈបព្វៈ ។</p>

        <p><a class='ref km' id='km129' href='#km129'>១២៩</a>ម្នាលភិក្ខុទាំងឡាយ ពាក្យខាងមុខនៅមានតទៅទៀត ភិក្ខុ​ពិចារណា​ឃើញនូវធម៌ ក្នុងធម៌ទាំងឡាយ គឺឧបាទានក្ខន្ធទាំង ៥ ជា​ប្រក្រតី គ្រប់ឥរិយាបថទាំង ៤ ។ ម្នាលភិក្ខុទាំងឡាយ ចុះភិក្ខុ​ពិចារណា​ឃើញ​នូវ​ធម៌​ក្នុងធម៌ទាំងឡាយ គឺឧបាទានក្ខន្ធទាំង ៥ ជាប្រក្រតី គ្រប់​​ឥរិយាបថ​ទាំង ៤ តើដោយវិធីដូចមេ្តច ។ ម្នាលភិក្ខុទាំងឡាយ ភិក្ខុ​ក្នុង​​សាសនានេះ (ពិចារណា​ឃើញដូច្នេះថា) រូបមានប្រមាណប៉ុណ្ណេះ ធម៌​​ដែល​​ជាទីកើតឡើងនៃរូប មាន​​ប្រមាណប៉ុណ្ណេះ ធម៌ដែលជា​​ដែនវិនាស​ទៅ​​នៃ​​​រូប មានប្រមាណ​ប៉ុណ្ណេះ វេទនាមានប្រមាណប៉ុណ្ណេះ ធម៌​ដែល​ជា​ដែន​​​​កើត​ឡើងនៃវេទនា មានប្រមាណប៉ុណ្ណេះ ធម៌ដែលជាដែន​វិនាស​ទៅ​នៃ​​​​​​វេទនា មានប្រមាណ​ប៉ុណ្ណេះ សញ្ញាមានប្រមាណប៉ុណ្ណេះ ធម៌ដែលជា​ដែនកើតឡើង​នៃសញ្ញា​មាន​ប្រមាណប៉ុណ្ណេះ ធម៌ដែលជាដែនវិនាស​ទៅ​នៃ​​​​សញ្ញា មានប្រមាណ​ប៉ុណ្ណេះ សង្ខារទាំងឡាយ មានប្រមាណ​ប៉ុណ្ណេះ ធម៌ដែលជាដែន​កើត​ឡើង នៃសង្ខារទាំងឡាយ មានប្រមាណ​ប៉ុណ្ណេះ ធម៌ដែលជាដែនវិនាស​ទៅ​​នៃសង្ខារទាំងឡាយ មាន​ប្រមាណ​ប៉ុណ្ណេះ​ វិញ្ញាណមានប្រមាណ​ប៉ុណ្ណេះ ធម៌ដែលជាដែនកើតឡើង នៃ​វិញ្ញាណ មានប្រមាណប៉ុណ្ណេះ ធម៌ដែលជាដែនវិនាសទៅនៃវិញ្ញាណ មាន​ប្រមាណប៉ុណ្ណេះ ។ ភិក្ខុ​ពិចារណាឃើញនូវធម៌ ក្នុង​ធម៌​ទាំង​ឡាយ​ខាង​​​ក្នុងជាប្រក្រតី គ្រប់ឥរិយាបថ​ទាំង ៤ យ៉ាងនេះផង ពិចារណាឃើញនូវ​ធម៌​ក្នុងធម៌ទាំងឡាយ ខាងក្រៅជា​ប្រក្រតី គ្រប់ឥរិយាបថទាំង ៤ ផង ពិចា​រ​ណា​​​ឃើញនូវធម៌ក្នុង​ធម៌​ទាំង​ឡាយ ទាំងខាងក្នុងទាំងខាងក្រៅជាប្រក្រតី គ្រប់​ឥរិយាបថ​​ទាំង ៤ ផង ពិចារណា​ឃើញនូវធម៌ ដែលជាទីប្រជុំកើត ក្នុងធម៌​ទាំងឡាយជាប្រក្រតី គ្រប់​ឥរិយាបថ​​​​ទាំង ៤ ផង ពិចារណាឃើញនូវធ​ម៌ ​ដែល​​​សូន្យទៅក្នុងធម៌​ទាំងឡាយជាប្រក្រតី គ្រប់ឥរិយាបថទាំង ៤ ផង ពិចារណា​​ឃើញនូវធម៌​ដែលជាទីប្រជុំកើតឡើង និងធម៌ដែល​សូន្យ​ទៅ​ក្នុង​​​ធម៌​​ទាំងឡាយ ជាប្រក្រតី គ្រប់ឥរិយាបថទាំង ៤ ផង ។ មួយទៀត ស្មារតី (ជាគ្រឿងកំណត់) របស់​ភិក្ខុនោះ ក៏ផ្ចង់ឡើងចំពោះថា ធម៌មានមែនគ្រា​ន់​តែ​​​ជា​ទីកំណត់ ដើម្បីឲ្យ​ចម្រើន​​ប្រាជ្ញា ដើម្បីឲ្យចម្រើនស្មារតីប៉ុណ្ណោះ ។ ភិក្ខុ មាន​ចិត្តមិនអាស្រ័យ (ដោយតណ្ហានឹងទិដ្ឋិ) គ្រប់ឥរិយាបថទាំង ៤ ផង មិន​​​​ប្រ​កៀក​ប្រកាន់​អ្វី​តិចតួច​ក្នុងលោកផង ។ ម្នាលភិក្ខុទាំងឡាយ ភិក្ខុ​ពិចារណា​ឃើញ​នូវធម៌ក្នុង​ធម៌ទាំងឡាយ គឺឧបាទានក្ខន្ធទាំង ៥ ជាប្រក្រតី គ្រប់​ឥរិយាបថ​​​ទាំង ៤ យ៉ាងនេះឯង ។</p>
        <p>ចប់ ខន្ធបព្វៈ ។</p>

        <p><a class='ref km' id='km130' href='#km130'>១៣០</a>ម្នាលភិក្ខុទាំងឡាយ ពាក្យខាងមុខនៅមានទៀត ភិក្ខុ​ពិចារណា​​​​​​​ឃើញនូវធម៌ក្នុងធម៌ទាំងឡាយ គឺអាយតនៈ ៦ ទាំងខាងក្នុង​ទាំង​ខាង​ក្រៅជាប្រក្រតី គ្រប់ឥរិយាបថទាំង ៤ ។ ម្នាលភិក្ខុទាំងឡាយ ចុះភិក្ខុ​ពិចារណា​ឃើញ នូវធម៌ក្នុងធម៌ទាំងឡាយ គឺអាយតនៈ ៦ ទាំង​ខាងក្នុ​ង​ទាំង​ខាងក្រៅជាប្រក្រតី គ្រប់ឥរិយាបថទាំង ៤ តើដោយវិធីដូចមេ្តច ។ ម្នាល​ភិ​ក្ខុ​ទាំងឡាយ ភិក្ខុក្នុងសាសនានេះ ដឹងច្បាស់នូវភ្នែកផង ដឹងច្បាស់នូវ​រូប​ទាំងឡាយ​​​ផង មួយវិញទៀត សញ្ញោជនៈណា អាស្រ័យនូវភ្នែកនឹង រូបទាំង​ពីរ​​នោះ ហើយកើតឡើង ក៏ដឹងច្បាស់នូវសញ្ញោជនៈនោះ ផង សញ្ញោជនៈ ដែល​​​​​​មិនទាន់កើតឡើងហើយកើតឡើង ដោយហេតុណា ក៏ដឹង​ច្បាស់​នូវ​ហេតុ​នោះផង កិរិយាលះបង់បាននូវសញ្ញោជនៈ ដែលកើតឡើង ដោយ​ហេតុ​​ណា ក៏ដឹងច្បាស់នូវហេតុនោះផង សញ្ញោជនៈដែលលះ​បង់​បាន​ហើយ​​​​​មិនកើតតទៅទៀត ដោយហេតុណា ក៏ដឹងច្បាស់នូវហេតុនោះផង ។ ភិក្ខុ ដឹងច្បាស់នូវត្រចៀកផង ដឹងច្បាស់នូវសំឡេងទាំងឡាយផង ។ ដឹង​ច្បាស់​​នូ​វច្រមុះផង ដឹងច្បាស់នូវក្លិនទាំងឡាយផង ។ ដឹង​ច្បាស់​​នូវ​អណ្តាត​ផង ដឹងច្បាស់នូវរសទាំងឡាយផង ។ ដឹងច្បាស់នូវកាយផង ដឹងច្បាស់​នូវ​ផោដ្ឋព្វៈ​​​ទាំងឡាយផង ។ ដឹងច្បាស់នូវចិត្តផង ដឹងច្បាស់នូវធម្មារម្មណ៍ ទាំងឡាយ​ផង សញ្ញោជនៈណា អាស្រ័យនូវចិត្តនឹងធម្មារម្មណ៍​ទាំង​ពីរ​នោះ ហើយកើតឡើង ក៏ដឹងច្បាស់នូវសញ្ញោជនៈនោះផង សញ្ញោជនៈ​ដែល​មិន​ទាន់​​កើតឡើង ហើយកើតឡើង ដោយហេតុណា ក៏ដឹងច្បាស់​នូវ​ហេតុ​នោះផង កិរិយាលះបង់នូវ សញ្ញោជនៈដែលកើតឡើងហើយ ដោយហេតុ​ណា ក៏​ដឹ​ង​​​ច្បាស់នូវហេតុនោះ ផង សញ្ញោជនៈដែលលះបង់បានហើយ មិន​​​​កើត តទៅទៀតបាន ដោយហេតុណា ក៏ដឹងច្បាស់នូវហេតុនោះ ផង ។ ភិក្ខុ ពិចារណាឃើញនូវធម៌ ក្នុងធម៌ទាំងឡាយ ខាងក្នុងជាប្រក្រតី ​គ្រប់​ឥរិយាបថ​​​ទាំង ៤ យ៉ាងនេះផង ពិចារណាឃើញនូវធម៌ក្នុងធម៌ទាំងឡាយ ខាងក្រៅ​​ជាប្រក្រតី គ្រប់ឥរិយាបថទាំង ៤ ផង ពិចារណាឃើញ​នូវ​ធម៌​ក្នុង​ធម៌ទាំងឡាយ ទាំងខាងក្នុងទាំងខាងក្រៅជាប្រក្រតី គ្រប់ឥរិយាបថទាំង ៤ ផង ពិចារណាឃើញនូវធម៌ដែលជាទីប្រជុំកើតឡើង ក្នុងធម៌ទាំងឡាយ​ជា​ប្រក្រតី គ្រប់ឥរិយាបថទាំង ៤ ផង ពិចារណាឃើញនូវធម៌ដែល​សូន្យ​ទៅ​ក្នុង​ធម៌ទាំងឡាយជាប្រក្រតី គ្រប់ឥរិយាបថទាំង ៤ ផង ពិចារណាឃើញ​នូវ​ធម៌ដែលជាទីប្រជុំកើតឡើង និងធម៌ដែលសូន្យទៅក្នុងធម៌ទាំងឡាយ ជាប្រ ក្រតីគ្រប់ឥរិយាបថទាំង ៤ ផង ។ មួយទៀតស្មារតី (ជាគ្រឿងកំណត់) របស់ ភិក្ខុនោះ ក៏ផ្ចង់ឡើងចំពោះថា ធម៌ទាំងឡាយមានមែន គ្រាន់តែជាទីកំណត់ ដើម្បីឲ្យចម្រើនប្រាជ្ញា ដើម្បីឲ្យចម្រើនស្មារតីប៉ុណ្ណោះ ។ ភិក្ខុ មានចិត្តមិន អាស្រ័យ (ដោយតណ្ហានិងទិដ្ឋិ) គ្រប់ឥរិយាបថទាំង ៤ ផង មិនប្រកៀក ប្រកាន់អ្វីតិចតួចក្នុងលោកផង ។ ម្នាលភិក្ខុទាំងឡាយ ភិក្ខុពិចារណា ឃើញ នូវធម៌ក្នុងធម៌ទាំងឡាយ គឺអាយតនៈ ៦ ទាំងខាងក្នុងទាំង​ខាង​ក្រៅ​ជា​ប្រក្រតី​​​​ គ្រប់ឥរិយាបថទាំង ៤ យ៉ាងនេះឯង ។</p>
        <p>ចប់អាយតនបព្វៈ។</p>

        <p><a class='ref km' id='km131' href='#km131'>១៣១</a>ម្នាលភិក្ខុទាំងឡាយ ពាក្យខាងមុខនៅមានទៀត ភិក្ខុ​ពិចារ​-ណា​​​​​ឃើញនូវធម៌ក្នុងធម៌ទាំងឡាយ គឺពោជ្ឈង្គ ៧ ប្រការជាប្រក្រតី គ្រប់​ឥរិយាបថទាំង ៤ ។ ម្នាលភិក្ខុទាំងឡាយ ភិក្ខុពិចារណាឃើញនូវ​ធម៌​ក្នុង​ធម៌​ទាំងឡាយ គឺពោជ្ឈង្គ ៧ ប្រការជាប្រក្រតី គ្រប់ឥរិយាបថទាំង ៤ តើដោយ​វិធី​ដូចមេ្តច ។ ម្នាលភិក្ខុទាំងឡាយ ភិក្ខុក្នុងសាសនានេះ ទោះសតិសម្ពោជ្ឈង្គ មាន​នៅក្នុងសន្តានចិត្តនៃខ្លួន ក៏ដឹងច្បាស់ថា សតិ​សម្ពោជ្ឈង្គ​មាននៅ​ក្នុង​សន្តាន​ចិត្តរបស់អាត្មាអញ ទោះសតិសម្ពោជ្ឈង្គមិនមាន​នៅ​ក្នុងសន្តាន​ចិត្ត​នៃ​​ខ្លួន ក៏ដឹងច្បាស់ថា សតិសម្ពោជ្ឈង្គមិនមាននៅក្នុងសន្តានចិត្ត របស់​អាត្មា​អញ ទោះសតិសម្ពោជ្ឈង្គ ដែលមិនទាន់កើតឡើងហើយកើត​ឡើង​ដោយ​ហេតុ​ណា ក៏ដឹងច្បាស់នូវហេតុនោះផង កិរិយាចម្រើនពេញបរិបូណ៌ នៃ​សតិសម្ពោជ្ឈង្គ​ដែលកើតឡើងហើយ ដោយហេតុណា ក៏ដឹងច្បាស់​នូវ​ហេតុ​នោះ​​​​​ ផង ។ ទោះធម្មវិចយសម្ពោជ្ឈង្គ មាននៅក្នុងសន្តានចិត្តនៃខ្លួន ។បេ។ ទោះវីរិយសម្ពោជ្ឈង្គ មាននៅក្នុងសន្តានចិត្តនៃខ្លួន ។បេ។ ទោះ​បីតិ​​​​​សម្ពោជ្ឈង្គមាននៅក្នុងសន្តានចិត្តនៃខ្លួន ។បេ។ ទោះបស្ស​ទ្ធិ​សម្ពោជ្ឈង្គ​​​​មាន​នៅក្នុងសន្តានចិត្តនៃខ្លួន ។បេ។ ទោះសមាធិសម្ពោជ្ឈង្គមាននៅ​ក្នុង​សន្តាន​ចិត្តនៃខ្លួន ។បេ។ ទោះឧបេក្ខាសម្ពោជ្ឈង្គ មាននៅក្នុងសន្តានចិត្តនៃ​​​​​ខ្លួន​ក៏​ដឹង​ច្បាស់ថា ឧបេក្ខាសម្ពោជ្ឈង្គមាននៅក្នុងសន្តានចិត្ត របស់អាត្មា​អញ ទោះ​​​​​​​​​​​​ឧបេក្ខាសម្ពោជ្ឈង្គ មិនមានក្នុងសន្តានចិត្តនៃខ្លួន ក៏ដឹងច្បាស់ថា ឧបេក្ខាសម្ពោជ្ឈង្គ មិនមានក្នុងសន្តានចិត្តរបស់អាត្មាអញ ទោះ​ឧបេក្ខា-​សម្ពោជ្ឈង្គ ដែល​មិនទាន់កើតឡើង ហើយកើតឡើងដោយហេតុណា ក៏ដឹង​ច្បាស់ នូវហេតុនោះផង កិរិយាចម្រើនពេញបរិបូណ៌ នៃឧបេក្ខាសម្ពោជ្ឈង្គ ដែលកើតឡើងហើយ ដោយហេតុណា ក៏ដឹងច្បាស់ នូវហេតុនោះផង ។ ភិក្ខុពិចារណាឃើញ នូវធម៌ក្នុងធម៌ទាំងឡាយខាងក្នុងជាប្រក្រតី គ្រប់​ឥរិយាបថ​​​ទាំង ៤ យ៉ាងនេះផង ពិចារណាឃើញនូវធម៌ក្នុងធម៌ទាំងឡាយ ខាងក្រៅជាប្រក្រតី គ្រប់ឥរិយាបថទាំង ៤ ផង ពិចារណាឃើញនូវ​ធម៌​ក្នុង​ធម៌​​​​ទាំងឡាយ ទាំងខាងក្នុងនិងខាងក្រៅ ជាប្រក្រតី គ្រប់ឥរិយាបថទាំង ៤ ផង ពិចារណាឃើញនូវធម៌ ដែលជាទីប្រជុំកើតឡើងក្នុងធម៌ទាំងឡាយ ជា​ប្រក្រតី គ្រប់ឥរិយាបថទាំង ៤ ផង ពិចារណាឃើញនូវធម៌ដែល​សូន្យ​ទៅ​ក្នុង​​​​ធម៌ទាំងឡាយ ជាប្រក្រតីគ្រប់ឥរិយាបថទាំង ៤ ផង ពិចារណាឃើញនូវ​​​​ធម៌ដែលទាំងជាទីប្រជុំកើតឡើង ទាំងសូន្យទៅក្នុងធម៌ទាំងឡាយ ជា​ប្រក្រតី គ្រប់ឥរិយាបថទាំង ៤ ផង ។ មួយទៀតស្មារតី (ជាគ្រឿងកំណត់) របស់​ភិក្ខុនោះ ក៏ផ្ចង់ឡើងចំពោះថា ធម៌ទាំងឡាយមានមែន គ្រាន់​តែជា​ទី​កំណត់ ដើម្បីឲ្យចម្រើនប្រាជ្ញា ដើម្បីឲ្យចម្រើនស្មារតីប៉ុណ្ណោះ ។ ភិក្ខុ​មាន​ចិត្ត​​មិនអាស្រ័យ (ដោយតណ្ហានិងទិដ្ឋិ) គ្រប់ឥរិយាបថទាំង ៤ ផង មិន​ប្រកៀក​ប្រកាន់អ្វីតិចតួចក្នុងលោកផង ។ ម្នាលភិក្ខុទាំងឡាយ ភិក្ខុ​ពិចារណា​ឃើញ​នូវ​​​ធម៌ក្នុងធម៌ទាំងឡាយ គឺពោជ្ឈង្គទាំង ៧ ជាប្រក្រតី គ្រប់​ឥរិយាបថ​ទាំង​​ ៤ យ៉ាងនេះឯង ។</p>
        <p>ចប់ ពោជ្ឈង្គបព្វៈ ។</p>
        <p>ចប់ បឋមភាណវារៈ ។</p>

        <p><a class='ref km' id='km132' href='#km132'>១៣២</a>ម្នាលភិក្ខុទាំងឡាយ ពាក្យខាងមុខនៅមានទៀត ភិក្ខុពិចារណា​ឃើញនូវធម៌ក្នុងធម៌ទាំងឡាយ គឺអរិយសច្ចទាំង ៤ គ្រប់ឥរិយាបថទាំង ៤ ។ ម្នាលភិក្ខុទាំងឡាយ ចុះភិក្ខុ ​ពិចារណាឃើញនូវ​ធម៌ក្នុងធម៌ទាំងឡាយ ​គឺ​អរិយ​​​​​សច្ច​​​ទាំង​ ៤ គ្រប់​ឥរិយាបថទាំង ៤​ តើដោយវិធី​ដូចមេ្តច ​។ ​ម្នាលភិក្ខុ​ទាំងឡាយ​ ភិក្ខុក្នុងសាសនានេះ ដឹងប្រាកដតាមពិត​ថា នេះជាទុក្ខដឹង​ប្រាកដតាមពិតថា ​នេះជាហេតុនាំឲ្យកើតទុក្ខ ដឹង​ប្រាកដ​តាមពិតថា​ នេះ​ជាសភាវៈ​រលត់ទុក្ខ ដឹងប្រាកដតាមពិតថា នេះ​ជាបដិបទា​ឲ្យបានដល់នូ​វ​សភាវៈ​រលត់ទុក្ខ ។ ម្នាលភិក្ខុទាំងឡាយ ចុះ​ទុក្ខអរិយសច្ច​ តើដូចមេ្តច ។​ជាតិគឺកំណើតដែល​កើតជាដំបូង ក៏ជាទុក្ខ ជរាគឺសេចក្តីចាស់គ្រាំគ្រា ក៏ជា​ទុក្ខ មរណៈ គឺសេចក្តីស្លាប់ ក៏ជាទុក្ខ សោកៈ​ គឺសេចក្តីស្តាយ​ស្រណោះ​ បរិទេវៈ គឺសេចក្តីខ្សឹកខ្សួល ទុក្ខៈ​គឺសេចក្តីលំបាកកាយ ទោមនស្ស គឺ​សេចក្តី​អាក់អន់តូចចិត្ត ឧបាយាសៈ គឺសេចក្តីចង្អៀតចង្អល់ចិត្ត ​ក៏សុទ្ធតែជាទុក្ខ អប្បិ​យេហិសម្បយោគៈ គឺដំណើរជួបប្រសព្វដោយសត្វ និងសង្ខារ​ទាំង​ឡាយ​​​​​​​​ដែលមិនជាទីស្រឡាញ់ ក៏ជាទុក្ខ បិយេហិវិប្បយោគៈ គឺសេចក្តីញ្រត់​ប្រាស​ចាក​សត្វនិងសង្ខារទាំងឡាយ ដែលជាទីស្រឡាញ់ ក៏ជា​ទុក្ខ យម្បិច្ឆំ-​​នល​ភតិតម្បិ គឺបុគ្គលកាលចង់បាននូវរ​បស់​ណា តែមិនបាន​ឯការមិន​បាន​របស់​​នោះ ​ក៏ជាទុក្ខ បើដោយសេចក្តីបំប្រួញ ឧបាទានក្ខន្ធទាំង ៥ មាន​រូបក្ខន្ធ​​​ជាដើម​ក៏ជា​ទុក្ខ ។ ​</p>
        <p><a class='ref km' id='km133' href='#km133'>១៣៣</a>ម្នាលភិក្ខុទាំងឡាយ ចុះដូចមេ្តចហៅថាជាតិ ។ កិរិយាកើតជា ដំបូង កិរិយាកើតព្រម ការចុះចាប់ផៃ្ទ ការវិលត្រឡប់មកកើត ការកើត​ប្រាកដ​​នៃខន្ធ ការបាននូវអាយតនៈ ណារបស់សត្វនោះ ៗ ក្នុងសត្តនិកាយ​នោះ ៗ ​ម្នាលភិក្ខុទាំងឡាយ នេះតថាគតហៅថាជាតិ ។ ម្នាលភិក្ខុទាំងឡាយ​ចុះដូចមេ្តចហៅថា ជរា ។ ជរា គឺសេចក្តីចាស់គ្រាំគ្រាឬ​ការប្រែប្រួល​ធ្មេញ​បាក់ សក់ស្កូវ សែ្បកជ្រួញជ្រីវយុរយារ​ ការរួញថយនៃអាយុ ការទ្រុឌទ្រោម​ឥន្រ្ទិយ​​​ទាំងឡាយ​ ណារបស់សត្វទាំងឡាយនោះ ៗ ក្នុងសត្តនិកាយនោះ​ ៗ ម្នាលភិក្ខុទាំងឡាយ នេះតថាគតហៅថា ជរា ។​ ម្នាលភិក្ខុទាំងឡា​យ​ ចុះ​ដូចមេ្តច​​​ហៅថា មរណៈ ។ ភាវៈនៃចិត្តដែលឃ្លាតចេញ អាការៈនៃចិត្ត​ដែល​ឃ្លាត​​ទៅ ​ការ​បែកធ្លាយទៅ ការបាត់បង់ទៅ សេចក្តីវិនាសជីវិត សេចក្តី​ស្លា​ប់​កាល​​កិរិយា ការបែកធ្លាយនៃខន្ធទាំងឡាយ ការដាក់ចុះនូវសាកសព ការ​ផ្តាច់​​​​ផ្តិល​​នូវជីវិតិន្រ្ទិយ ណារបស់សត្វទាំងឡាយនោះ ៗ ចាកសត្តនិកាយ​នោះ​ ៗ ម្នាលភិក្ខុទាំងឡាយ នេះតថាគតហៅថា មរណៈ ។ ម្នាលភិក្ខុ​ទាំងឡាយ ចុះដូច​មេ្តច​ហៅថា សោកៈ ។ ម្នាលភិក្ខុទាំងឡាយ សោកៈ គឺ​សេចក្តី​ស្តាយ​ស្រណោះ ​សេចក្តីស្រងេះស្រងោច សេចក្តីសោកសៅ សេចក្តី​រីង​​ស្ងួត​ក្នុងចិត្ត​ សេចក្តីក្រៀមក្រំក្នុងចិត្តណា របស់សត្វដែលប្រកប​ហើយ​ដោយ​សេចក្តី​វិនាស​​​​​​ណាមួយ (ឬ) ដែលសេចក្តីទុក្ខណាមួយពាល់ត្រូវហើយ​ម្នាលភិក្ខុ​ទាំងឡាយ នេះតថាគតហៅថា សោកៈ ។ ម្នាលភិក្ខុទាំងឡាយ ចុះដូច​មេ្តច​ហៅថា បរិទេវៈ ។ ម្នាលភិក្ខុទាំងឡាយ សភាវៈទួញរក (បិយ​ជន-​មាន​​កូន​ជាដើម) សភាវៈទួញរៀបរាប់ (សរសើរគុណ) កិរិយាយំអណ្តឺត​អណ្តក ​​កិរិយាយំបម្រះននៀល ភាវៈនៃការយំអណ្តឺតអណ្តក ភាវៈនៃការយំ​បម្រះ​​ននៀល​ ណារបស់សត្វ ដែលប្រកប​ហើយ​ដោយ​សេចក្តី​វិនាស​ណា​មួយ (ឬ) ដែលសេចក្តីទុក្ខណាមួយពាល់ត្រូវហើយ ម្នាលភិក្ខុទាំងឡាយ នេះ​តថាគត​ហៅថា បរិទេវៈ ។ ម្នាលភិក្ខុទាំងឡាយ ចុះដូចមេ្តចហៅថា ទុក្ខៈ ។ ម្នាល​​​​ភិក្ខុ​ទាំងឡាយ សេចក្តីលំបាកកាយ សេចក្តីមិនសប្បាយកាយ សេចក្តី​លំ​បាក​​ដែល​កើតអំពីកាយសម្ឆ័ស្ស ការទទួលរងសេចក្តីមិនស្រួល ណា​ ម្នាលភិក្ខុ​ទាំងឡាយ​ នេះតថាគតហៅថា ទុក្ខៈ ។ ម្នាលភិក្ខុទាំងឡាយ ចុះដូចមេ្តច​ហៅ​ថា​​​​ ទោមនស្ស ។ ម្នាលភិក្ខុទាំងឡាយ សេចក្តីលំបាកក្នុងចិត្ត សេចក្តីមិន​សប្បាយ​ក្នុងចិត្ត សេចក្តីលំបាក​ដែល​កើត​អំពី​មនោ​សម្ឆ័ស្ស​ ការ​ទទួល​​អា​រម្មណ៍​​​​​មិនស្រួល ណា ម្នាលភិក្ខុទាំងឡាយ នេះតថាគតហៅថា​ទោមនស្ស ។ ម្នាលភិក្ខុទាំងឡាយ ចុះដូចម្តេចហៅថា​ ឧបាយាសៈ ។​ ម្នាលភិក្ខុទាំងឡាយ សេចក្តីតានតឹងក្នុងចិត្ត សេចក្តី​ចង្អៀត​ចង្អល់​​​ចិត្ត ភាវៈ​នៃ​​សេចក្តីតានតឹងក្នុងចិត្ត ភាវៈនៃសេចក្តីចង្អៀតចង្អល់ចិត្ត ណា របស់សត្វ​ដែលប្រកបហើយដោយសេចក្តីវិនាសណាមួយ (ឬ) ដែលសេចក្តីទុក្ខ​ណា​មួយពាល់ត្រូវហើយ ម្នាលភិក្ខុទាំងឡាយ នេះតថាគតហៅថា ឧបាយាសៈ ។ ម្នាលភិក្ខុទាំងឡាយ ចុះដូចមេ្តចហៅថា អប្បិយេហិសម្បយោគទុក្ខ ។ ម្នាលភិក្ខុទាំងឡាយ រូបារម្មណ៍​ សទ្ទារម្មណ៍ គន្ធារម្មណ៍ រសារម្មណ៍ ផោដ្ឋញ្វ​រម្មណ៍ទាំងឡាយ ណា ដែលមិនជាទីប្រាថ្នា មិនជាទីត្រេកអរ មិន​ជា​​ទី​គាប់​ចិត្ត ​​មានដល់បុគ្គលណាក្នុងលោកនេះ ពុំនោះសោតជន​ទាំង​ឡាយ​​​​​ណា​ ប្រាថ្នានូវសេចក្តីមិនចម្រើន ប្រាថ្នានូវអំពើឥតប្រយោជន៍ ប្រាថ្នា​នូវ​​សេចក្តីមិនសប្បាយ ប្រាថ្នានូវអំពើដែលមិនក្សេមចាកយោគៈ ចំពោះ​បុគ្គល​នោះ ​កិរិយាបានជួបគ្នា កិរិយាជួបជុំគ្នា កិរិយាប្រជុំគ្នា ការនៅ​ច្រឡូក​ច្រឡំ​គ្នា នឹងអារម្មណ៍ទាំងឡាយនោះ ៗ នឹងជនទាំងឡាយនោះ ៗ ម្នាលភិក្ខុ​ទាំងឡាយ នេះ តថាគតហៅថា អប្បិយេហិសម្បយោគទុក្ខ ។ ម្នាលភិក្ខុ​ទាំងឡាយ ចុះដូចមេ្តចហៅថា បិយេហិវិប្បយោគទុក្ខ ។ រូបារម្មណ៍ សទ្ទារម្មណ៍ គន្ធារម្មណ៍ រសារម្មណ៍ ផោដ្ឋញ្វរម្មណ៍ទាំងឡាយ​ ដែលជា​ទី​ប្រាថ្នា​ ជាទីត្រេកអរ ជាទីគាប់ចិត្ត មានដល់បុគ្គលណាក្នុងលោកនេះ ពុំនោះ​សោតជនទាំងឡាយណា ទោះមាតាក្តី បិតាក្តី បងប្អូនប្រុសក្តី បងប្អូនស្រីក្តី មិត្រក្តី អមាត្យក្តី ញាតិសាលោហិតក្តី ដែលជាអ្នកប្រាថ្នានូវសេចក្តីចម្រើន ប្រាថ្នានូវប្រយោជន៍ ប្រាថ្នានូវសេចក្តីសប្បាយ ប្រាថ្នានូវសេចក្តី​កេ្សមចាក​យោគៈ ចំពោះបុគ្គលនោះ ការមិនបានជួបគ្នា ការមិនបានជួបជុំគ្នា កិរិយា​មិនបាន​ប្រជុំគ្នា ការមិននៅច្រឡូកច្រឡំ នឹងអារម្មណ៍ទាំងឡាយនោះ ៗ នឹង​ជន​ទាំងឡាយនោះ ៗ ម្នាលភិក្ខុទាំងឡាយ នេះតថាគតហៅថា ​បិយេហិវិប្ប-​យោគទុក្ខ ។ ម្នាលភិក្ខុទាំងឡាយ ចុះដូចមេ្តច​ហៅថា យម្បិច្ឆំ​នល​ភ​តិ​តម្បិ​-ទុក្ខ ។ ម្នាលភិក្ខុទាំងឡាយ ពួកសត្វ​ដែល​មាន​ជាតិ​​ជាធម្មតា តែង​មាន​សេចក្តី​​​ប្រាថ្នាកើតឡើង យ៉ាងនេះថា ធ្វើមេ្តចហ្ន៎ ឲ្យ​យើងទាំងឡាយ កុំគប្បីមានជាតិជាធម្មតា​ ពុំនោះសោត ជាតិ​កុំគប្បី​មកដល់​យើងទាំងឡាយ សេចក្តីនេះ ពួកសត្វក៏មិនបានសមេ្រចតាម​ប្រាថ្នា​សោះ​ឡើយ​ នេះឯង​​ឈ្មោះ​​​​​ថា យម្បិច្ឆំនលភតិតម្បិទុក្ខ ។ ម្នាលភិក្ខុទាំងឡាយ ពួកសត្វ​ដែល​​​​មានសេចក្តីគ្រាំគ្រាឬប្រែប្រួលជាធម្មតា ។ ម្នាលភិក្ខុទាំងឡាយ ពួកសត្វ​ដែល​​​មានសេចក្តីឈឺថ្កាត់ជាធម្មតា ។ ម្នាលភិក្ខុទាំងឡាយ ពួកសត្វ​ ដែល​មាន​​​សេចក្តីស្លាប់ជាធម្មតា ។ ម្នាលភិក្ខុទាំងឡាយ ពួកសត្វ ដែលមានសេចក្តី​សោក សេចក្តីខ្សឹកខ្សួល សេចក្តីលំបាកកាយ សេចក្តីអាក់អន់តូចចិត្ត សេចក្តី​​ខ្លោចផ្សាចិត្ត ជាធម្មតា តែងមានសេចក្តីប្រាថ្នាកើតឡើងយ៉ាងនេះថា ធ្វើមេ្តចហ្ន៎ ឲ្យយើងទាំងឡាយកុំគប្បីមានសេចក្តីសោក សេចក្តីខ្សឹកខ្សួល សេចក្តី​​លំបាកកាយ សេចក្តីអាក់អន់តូចចិត្ត សេចក្តីខ្លោចផ្សាចិត្ត ជាធម្មតា ពុំ​នោះសោត សេចក្តីសោក សេចក្តីខ្សឹកខ្សួល សេចក្តីលំបាកកាយ សេចក្តី​អាក់អន់ចិត្ត សេចក្តីខ្លោចផ្សាចិត្ត កុំគប្បីមកដល់យើងទាំងឡាយឡើយ សេចក្តីនេះ ពួកសត្វ ក៏មិនបានសមេ្រចតាមប្រាថ្នាឡើយ នេះឯង ក៏ឈ្មោះ​ថា យម្បិច្ឆំនលភតិតម្បិទុក្ខ ដែរ ។ ម្នាលភិក្ខុទាំងឡាយ ចុះដូចមេ្តច​ឧបាទានក្ខន្ធ​ទាំង ៥ ដោយសេចក្តីបំប្រួញដែលថាជាទុក្ខ ។ ឧបាទានក្ខន្ធ​ទាំង ៥ នោះគឺអ្វីខ្លះ គឺ រូប ជាឧបាទានក្ខន្ធ ១ វេទនា ជាឧបាទានក្ខន្ធ ១ សញ្ញា ជាឧបាទានក្ខន្ធ ១ សង្ខារ ជាឧបាទានក្ខន្ធ ១ វិញ្ញាណ ជា​ឧបាទានក្ខន្ធ ១ ម្នាលភិក្ខុទាំងឡាយ ទាំងនេះតថាគត​ហៅ​ថា​ ឧបាទាន​ក្ខន្ធ​ទាំង ៥ ដោយ​សេចក្តីបំប្រួញថា ជាទុក្ខ ។ ម្នាលភិក្ខុទាំងឡាយ នេះតថាគត​ហៅថា​ ទុក្ខអរិយសច្ច ។</p>
        <p><a class='ref km' id='km134' href='#km134'>១៣៤</a>ម្នាលភិក្ខុទាំងឡាយ ចុះដូចមេ្តចហៅថា ទុក្ខ​សមុទយ​អរិយ-​សច្ច ។ តណ្ហាណា ជាធម្មជាតិនាំសត្វឲ្យកើតទៀត ប្រកប​ដោយ​តម្រេក​រីក-​រាយ​ ជាធម្មជាតិនាំសត្វឲ្យត្រេកត្រអាលនៅ ក្នុងភពនោះ ៗ ឬ ក្នុង​អារម្មណ៍​នោះ ៗ តណ្ហានោះ គឺអ្វីខ្លះ គឺកាមតណ្ហា (សេចក្តីប្រាថ្នាក្នុងកាមគុណ) ១ ភវតណ្ហា (សេចក្តីប្រាថ្នាក្នុងរូបភពនិងអរូបភព) ១ វិភវតណ្ហា (សេចក្តី​ប្រាថ្នា​​​​ក្នុងភពសូន្យ) ១ ។</p>
        <p><a class='ref km' id='km135' href='#km135'>១៣៥</a>ម្នាលភិក្ខុទាំងឡាយ ចុះតណ្ហានុ៎ះ កាលដែលកើតឡើង តើកើតឡើងក្នុងទីណា កាលដែលជាប់នៅ តើជាប់នៅក្នុងទីណា ។ អារម្មណ៍​​​​​​ណា ក្នុងលោកដែលមាន​សភាពគួរស្រឡាញ់ មាន​សភាព​គួរ​ត្រេក​អរ​​​ តណ្ហា​នុ៎ះ កាលដែលកើតឡើង ក៏កើតឡើងក្នុងអារម្មណ៍នុ៎ះ កាលដែលជាប់នៅ ក៏ជាប់នៅក្នុងអារម្មណ៍​នុ៎ះ ។ អារម្មណ៍អ្វីមួយ​ ក្នុងលោក​ដែល​​​មានសភាពគួរ​ស្រឡាញ់ មានសភាពគួរត្រេកអរ ។ ចក្ខុក្នុង​លោក ដែល​​មាន​​​​សភាពគួរ​ស្រឡាញ់​ មានសភាពគួរត្រេកអរ ​តណ្ហានុ៎ះ​កាលដែល​កើតឡើង ​ក៏កើតឡើង​ក្នុងចក្ខុនុ៎ះ កាលដែលជាប់នៅក៏ជាប់នៅក្នុងចក្ខុនុ៎ះ ។ សោតៈ ក្នុងលោក ។ ឃានៈ ក្នុងលោក ។ ជីវ្ហា ក្នុងលោក ។ កាយ ក្នុងលោក ។ មនោក្នុង​លោក​ ដែលមានសភាពគួរស្រឡាញ់ មានសភាពគួរត្រេកអរ​តណ្ហា​​នុ៎ះ កាលដែល​កើតឡើង ក៏កើតឡើងក្នុងមនោនុ៎ះ កាលដែលជាប់​នៅ​ក៏​​​ជាប់នៅក្នុង​មនោ​នុ៎ះ ។ រូបារម្មណ៍ទាំងឡាយ ក្នុងលោក ។ សទ្ទារម្មណ៍​ទាំងឡាយ ​​ក្នុងលោក ។ គន្ធារម្មណ៍ទាំងឡាយ ក្នុងលោក ។ រសារម្មណ៍​ទាំងឡាយ ក្នុងលោក ។ ផោដ្ឋញ្វរម្មណ៍​ទាំងឡាយ ក្នុងលោក ។ ធម្មារម្មណ៍​ទាំងឡាយ​ ក្នុងលោក​ដែលមានសភាពគួរស្រឡាញ់ មានសភាពគួរ​ត្រេកអរ​តណ្ហានុ៎ះ កាលដែល​កើតឡើង ក៏កើតឡើងក្នុងធម្មារម្មណ៍នុ៎ះ កាលដែល​ជាប់​នៅ ​ក៏ជាប់នៅ​ក្នុង​ធម្មារម្មណ៍នុ៎ះ ។ ចក្ខុវិញ្ញាណ​ ក្នុងលោក ។​សោតវិញ្ញាណ​ ក្នុងលោក ។ ឃានវិញ្ញាណ ក្នុងលោក ។ ជិវ្ហាវិញ្ញាណ ​ក្នុង​លោក ។ កាយវិញ្ញាណ​ ក្នុង​លោក ។ មនោវិញ្ញាណ​ ក្នុង​លោក​ដែល​មាន​សភាព​គួរស្រឡាញ់ មានសភាព​គួរត្រេកអរ តណ្ហានុ៎ះ កាលដែលកើតឡើង​ក៏កើតឡើងក្នុងមនោវិញ្ញាណនុ៎ះ កាលដែលជាប់នៅ ក៏ជាប់​នៅក្នុង​មនោ​វិញ្ញាណ​​​​នុ៎ះ ។ ចក្ខុសម្ឆ័ស្ស ក្នុងលោក ។ សោតសម្ឆ័ស្ស ក្នុងលោក ។ ឃាន​​​​​​​សម័្ឆស្ស​ ក្នុងលោក ។ ជិវ្ហាសម័្ឆស្ស ក្នុង​លោក ។ កាយសម័្ឆស្ស ក្នុងលោក ។ មនោសម័្ឆស្ស ក្នុងលោក ​ដែលមាន​សភាពគួរស្រឡាញ់ មានសភាពគួរ​ត្រេកអរ​​​ តណ្ហានុ៎ះ កាលដែលកើតឡើង ​ក៏កើតឡើងក្នុងមនោសម័្ឆស្សនុ៎ះ កាល​​ដែលជាប់នៅ ក៏ជាប់នៅក្នុង​មនោសម័្ឆស្ស​​នុ៎ះ ។ វេទនា កើត​អំពី​ចក្ខុ​សម័្ឆស្ស​​​ ក្នុងលោក ។ វេទនាកើត​អំពី​សោតសម្ឆ័ស្ស ក្នុងលោក ។ វេទនា​កើត​អំពី​ឃានសម័្ឆស្ស ក្នុងលោក ។ វេទនាកើតអំពីជិវ្ហាសម័្ឆស្ស ក្នុងលោក ។ វេទនាកើតអំពី​កាយសម័្ឆស្ស ​ក្នុង​លោក ។ វេទនាកើតអំពីមនោសម័្ឆស្ស ក្នុងលោក ដែលមានសភាព​គួរ​ស្រឡាញ់​ មានសភាពគួរត្រេកអរ តណ្ហានុ៎ះ កាលដែលកើតឡើង​ ក៏កើត​ឡើង​ក្នុងវេទនា ដែលកើតអំពីមនោសម័្ឆស្សនុ៎ះ កាលដែលជាប់នៅ ក៏ជាប់នៅក្នុង​វេទនា​​ដែលកើតអំពីមនោសម័្ឆស្សនុ៎ះ ។​ សេចក្តី​សម្គាល់នូវរូបារម្មណ៍ ​ក្នុង​លោក ។ សេចក្តីសម្គាល់នូវ​សទ្ទារម្មណ៍​ ក្នុង​លោក ។ សេចក្តីសម្គាល់នូវ​គន្ធារម្មណ៍ ក្នុងលោក ។ សេចក្តី​សម្គាល់​នូវ​រសារម្មណ៍ ក្នុងលោក ។ សេចក្តី​សម្គាល់នូវផោដ្ឋញ្វរម្មណ៍ ក្នុងលោក ។ សេចក្តីសម្គាល់នូវធម្មារម្មណ៍​ ក្នុង​លោក ដែលមានសភាពគួរស្រឡាញ់ មានសភាពគួរត្រេកអរ តណ្ហានុ៎ះ កាល​ដែលកើតឡើង ក៏កើតឡើង ក្នុងសេចក្តីសម្គាល់នូវផោដ្ឋញ្វរម្មណ៍នុ៎ះ កាលដែលជាប់នៅ ក៏ជាប់​នៅក្នុង​សេចក្តី​សម្គាល់នូវផោដ្ឋញ្វរម្មណ៍នុ៎ះ ។ ការគិត​សន្សំ​នូវរូបារម្មណ៍ ក្នុងលោក។ ការគិតសន្សំនូវសទ្ទារម្មណ៍ ក្នុងលោក ។ ការគិតសន្សំនូវ​គន្ធារម្មណ៍ ​ក្នុង​លោក​​ ។ ការគិតសន្សំនូវរសារម្មណ៍​ ក្នុង​លោក ។ ការគិត​សន្សំ​នូវ​ផោដ្ឋញ្វរ​-ម្មណ៍​​​ ក្នុងលោក ។ ការគិតសន្សំនូវ​ធម្មារម្មណ៍​ ក្នុងលោក ដែលមាន​សភាព​គួរ​​​ស្រឡាញ់ មានសភាពគួរ​ត្រេកអរ​ តណ្ហានុ៎ះ កាលដែលកើត​ឡើង​ ក៏កើត​ឡើងក្នុងការគិតសន្សំនូវធម្មារម្មណ៍នុ៎ះ កាលដែលជាប់នៅ ​ក៏ជាប់​ក្នុង​ធម្មារ-​ម្មណ៍​​​នុ៎ះ ។ សេចក្តីប្រាថ្នានូវ​រូបារម្មណ៍ ​ក្នុងលោក ។ សេចក្តី​ប្រាថ្នា​នូវ​សទ្ទារ​-ម្មណ៍​​ ក្នុងលោក ។ សេចក្តីប្រាថ្នា​នូវ​គន្ធារម្មណ៍ ក្នុងលោក ។ សេចក្តី​ប្រាថ្នា​នូវ​​​រសារម្មណ៍ ក្នុងលោក ។ សេចក្តី​ប្រាថ្នានូវផោដ្ឋញ្វរម្មណ៍ ក្នុងលោក ។ សេចក្តីប្រាថ្នានូវធម្មារម្មណ៍ ក្នុង​លោក​ ដែលមានសភាពគួរស្រឡាញ់ មានសភាពគួរត្រេកអរ តណ្ហានុ៎ះ កាលដែល​កើត​ឡើង ក៏កើតឡើង ក្នុងសេចក្តីប្រាថ្នានូវធម្មារម្មណ៍នុ៎ះ​ កាលដែល​ជាប់​នៅ​ ក៏ជាប់នៅក្នុង​សេចក្តី​​​ប្រាថ្នានូវធម្មារម្មណ៍នុ៎ះ ។ សេចក្តីត្រិះរិះនូវរូបារម្មណ៍ ​ក្នុង​លោក ។ សេចក្តី​ត្រិះរិះ​នូវសទ្ទារម្មណ៍ ក្នុងលោក ។ សេចក្តីត្រិះរិះនូវ​គន្ធារម្មណ៍ ក្នុងលោក ។ សេចក្តីត្រិះរិះនូវរសារម្មណ៍ ក្នុងលោក ។ សេចក្តី​ត្រិះរិះនូវ​ផោដ្ឋញ្វ​រម្មណ៍​ក្នុង​លោក ។ សេចក្តីត្រិះរិះនូវធម្មារម្មណ៍ ​ក្នុងលោក​ ដែលមានសភាព​គួរ​ស្រឡាញ់ មានសភាពគួរត្រេកអរ តណ្ហានុ៎ះ កាលដែល​កើតឡើង ​ក៏​កើត​ឡើងក្នុងសេចក្តីត្រិះរិះនូវធម្មារម្មណ៍នុ៎ះ កាលដែល​ជាប់​នៅ ​​ក៏ជាប់នៅ ក្នុងសេចក្តីត្រិះរិះនូវធម្មារម្មណ៍នុ៎ះ ។​ ការពិចារណានូវ​រូបារម្មណ៍ ​ក្នុងលោក ។ ការពិចារណានូវសទ្ទារម្មណ៍ ក្នុងលោក ។ ការ​ពិចារណា​​​​​​​នូវ​គន្ធារម្មណ៍​ក្នុងលោក ។ ការពិចារណានូវរសារម្មណ៍ ក្នុងលោក ។ ការ​​​​ពិចារណា​នូវ​ផោដ្ឋញ្វរម្មណ៍ ក្នុងលោក ។ ការពិចារណា​នូវ​ធម្មា​រម្មណ៍​ ក្នុង​លោកដែល​មាន​​​សភាព​គួរស្រឡាញ់​ មានសភាពគួរ​ត្រេកអរ​ តណ្ហា​នុ៎ះ ​កាល​​​ដែល​កើត​ឡើង ​​​ក៏កើតឡើងក្នុងការពិចារណានូវធម្មារម្មណ៍នុ៎ះ កាល​ដែល​​ជាប់​នៅ ​ក៏​ជាប់​នៅក្នុងការពិចារណា នូវធម្មារម្មណ៍នុ៎ះ ។ ម្នាលភិក្ខុ​ទាំងឡាយ នេះ​តថាគត​ហៅថា ទុក្ខសមុទយអរិយសច្ច ។​</p>
        <p><a class='ref km' id='km136' href='#km136'>១៣៦</a>ម្នាលភិក្ខុទាំងឡាយ ចុះដូចមេ្តចហៅថា ទុក្ខនិរោធអរិយសច្ច ។ ការអស់ទៅ​និងការរលត់ទៅ ដោយមិនមានសេសសល់ ការលះបង់ ​ការ​រលាស់​​​​ចោល ការជម្រុះចោល ការមិនមានអាល័យចំពោះតណ្ហានោះឯង (ហៅថា ទុក្ខនិរោធអរិយសច្ច) ។ ម្នាលភិក្ខុទាំងឡាយ ចុះតណ្ហានោះឯង កាលដែលបុគ្គលលះបង់ តើលះបង់ក្នុងទីណា កាលដែលរលត់ទៅ តើរលត់​ទៅក្នុងទីណា ។ អារម្មណ៍ណា ក្នុងលោកដែលមានសភាពគួរស្រឡាញ់ មាន​​សភាពគួរត្រេកអរ តណ្ហានុ៎ះ កាលដែលបុគ្គលលះបង់ តែងលះបង់ក្នុង​អារម្មណ៍​នុ៎ះ កាលដែលរលត់ទៅតែងរលត់ទៅក្នុងអារម្មណ៍នុ៎ះ ។ ចុះ​អារម្មណ៍​​អ្វី ក្នុងលោកដែលមានសភាពគួរស្រឡាញ់​ មាន​សភាពគួរត្រេកអរ ។ ចក្ខុ ក្នុងលោកដែលមានសភាពគួរស្រឡាញ់ មានសភាពគួរត្រេកអរ​​ តណ្ហា​នុ៎ះ កាលដែលបុគ្គលលះបង់ ក៏លះបង់ក្នុងចក្ខុនោះ កាលដែលរលត់ទៅ ក៏​រលត់​​​​ទៅក្នុងចក្ខុនុ៎ះ ។ សោតៈ ក្នុងលោក ។ ឃានៈ ក្នុងលោក ។ ជិវ្ហា​ ក្នុង​លោក ។ កាយ ក្នុងលោក ។ មនោ ក្នុងលោក ដែលមានសភាពគួរ​ស្រឡាញ់ ​មាន​សភាវៈ​គួរ​​​ត្រេកអរ តណ្ហានុ៎ះ កាលដែលបុគ្គលលះបង់ ក៏លះបង់ក្នុង​មនោ​នោះ កាលដែលរលត់ទៅ ក៏រលត់ទៅក្នុងមនោនោះ ។ រូបារម្មណ៍​ទាំង​ឡាយ​ក្នុង​​​លោក ។ សទ្ទារម្មណ៍ទាំងឡាយ​ ក្នុងលោក ។ គន្ធារម្មណ៍​ទាំងឡាយ ​ក្នុង​លោក ។ រសារម្មណ៍ទាំងឡាយ ក្នុងលោក ។ ផោដ្ឋញ្វរម្មណ៍​ទាំងឡាយ​ ក្នុង​លោក ។ ធម្មារម្មណ៍ទាំងឡាយ ក្នុងលោកដែលមាន​សភាព​គួរស្រឡាញ់ មាន​​​​​សភាព​គួរត្រេកអរ តណ្ហានុ៎ះ កាលដែលបុគ្គលលះបង់​ ក៏លះបង់​ក្នុង​ធម្មា​រម្មណ៍នុ៎ះ កាលដែលរលត់ទៅ ក៏រលត់ទៅក្នុង​ធម្មារម្មណ៍​នុ៎ះ ។ ចក្ខុ​-វិញ្ញាណ ​ក្នុងលោក ។ សោតវិញ្ញាណ ក្នុងលោក ។ ឃានវិញ្ញាណ ​ក្នុងលោក ។ ជិវ្ហាវិញ្ញាណ ក្នុងលោក ។ កាយវិញ្ញាណ ក្នុងលោក ។ មនោវិញ្ញាណ ​ក្នុង​លោក ​ដែលមានសភាព​គួរស្រឡាញ់ មានសភាពគួរត្រេក​អរ តណ្ហានុ៎ះ កាល​ដែលបុគ្គលលះបង់ ក៏លះបង់ក្នុងមនោវិញ្ញាណនុ៎ះ កាល​ដែលរលត់​ទៅ​ ក៏​រលត់​ទៅក្នុងមនោវិញ្ញាណនុ៎ះ ។ ចក្ខុសម្ឆ័ស្ស ក្នុងលោក ។ សោត​សម្ឆ័ស្ស ​​ក្នុង​លោក ។ ឃានសម័្ឆស្ស ក្នុងលោក ។ ជិវ្ហាសម័្ឆស្ស ក្នុងលោក ។ កាយសម័្ឆស្ស​ ក្នុង​លោក ។ មនោសម័្ឆស្ស ក្នុងលោកដែលមានសភាព​គួរ​ស្រឡាញ់ មានសភាព​គួរ​​ត្រេកអរ​ តណ្ហានុ៎ះ កាលដែលបុគ្គល​លះបង់ ក៏​លះ​​បង់ក្នុង​មនោសម័្ឆស្ស​នុ៎ះ កាលដែលរលត់ទៅ ក៏រលត់ទៅក្នុង​មនោ សម័្ឆស្ស​​​​​​នុ៎ះ ។ វេទនាដែលកើតអំពី​ចក្ខុ​​​សម័្ឆស្ស ក្នុងលោក ។ វេទនាដែលកើត​អំពី​សោតសម្ឆ័ស្ស ក្នុងលោក ។ វេទនា​ដែលកើត​​​អំពីឃានសម័្ឆស្ស ក្នុងលោក ។ វេទនា​ដែលកើតអំពីជិវ្ហាសម័្ឆស្ស ក្នុងលោក ។ វេទនា​ដែលកើតអំពីកាយ​សម័្ឆស្ស​ ក្នុង​លោក ។ វេទនាដែលកើតអំពី​មនោ​សម័្ឆស្ស​ ក្នុង​លោក​ដែលមាន​សភាព​​​​គួរស្រឡាញ់ មាន​សភាពគួរត្រេកអរ តណ្ហានុ៎ះ កាល​ដែល​បុគ្គល​លះ​បង់​ ក៏លះ​បង់ក្នុង​មនោសម័្ឆស្ស​​នុ៎ះ កាល​ដែល​រលត់​ទៅ ក៏​រលត់​​​​​ទៅក្នុង​មនោ​សម័្ឆស្ស​​​នុ៎ះ ។​ សេចក្តីសម្គាល់នូវរូបារម្មណ៍ ក្នុងលោក ។ សេចក្តី​សម្គាល់​នូវ​សទ្ទារម្មណ៍ ក្នុង​លោក ។ សេចក្តីសម្គាល់​នូវ​គន្ធា​រម្មណ៍ ​ក្នុង​លោក​ ។ សេចក្តីសម្គាល់​នូវ​រសារម្មណ៍ ក្នុងលោក ។ សេចក្តីសម្គាល់នូវផោដ្ឋញ្វ​​​​រម្មណ៍​ក្នុងលោក ។ សេចក្តីសម្គាល់នូវធម្មារម្មណ៍​ ក្នុង​លោក​ដែល​មាន​សភាព​​​គួរស្រឡាញ់ មាន​សភាពគួរត្រេកអរ តណ្ហានុ៎ះ កាលដែលបុគ្គលលះ​បង់​​​​​​​​​ ក៏​លះ​បង់ក្នុង​សេចក្តី​សម្គាល់នូវធម្មារម្មណ៍នុ៎ះ កាលដែលរលត់ទៅ​ ក៏​រលត់​​​ទៅ​ក្នុងសេចក្តី​សម្គាល់​នូវធម្មារម្មណ៍នុ៎ះ ។ ការគិតសន្សំនូវ​រូបារម្មណ៍​ ក្នុង​លោក ។ ការគិតសន្សំ​នូវសទ្ទារម្មណ៍ ក្នុងលោក ។ ការគិតសន្សំនូវគន្ធា​រម្មណ៍ ក្នុងលោក ។ ការគិតសន្សំនូវរសារម្មណ៍ ក្នុងលោក ។ ការគិត​សន្សំ​នូវ​​ផោដ្ឋញ្វរម្មណ៍​ ក្នុង​លោក ។ ការគិតសន្សំនូវធម្មារម្មណ៍​ ក្នុង​លោក​ដែល​មាន​​សភាព​​​គួរ​ស្រឡាញ់​ មានសភាពគួរត្រេកអរ តណ្ហានុ៎ះ កាលដែល​បុគ្គល​លះ​​បង់​​​​ ក៏​លះបង់​ក្នុងការសន្សំនូវធម្មារម្មណ៍នុ៎ះ កាលដែលរលត់​ទៅ ក៏រលត់ទៅ​ក្នុង​​​​ការ​​សន្សំនូវធម្មារម្មណ៍នុ៎ះ ។ សេចក្តីប្រាថ្នានូវ​រូបារម្មណ៍ ​ក្នុង​លោក ។ សេចក្តីប្រាថ្នានូវសទ្ទារម្មណ៍ ក្នុងលោក ។ សេចក្តីប្រាថ្នា​នូវគន្ធា​រម្មណ៍​ ​ក្នុង​លោក ។ សេចក្តីប្រាថ្នានូវរសារម្មណ៍ ក្នុងលោក ។ សេចក្តី​ប្រាថ្នា​នូវ​​ផោដ្ឋញ្វ​រម្មណ៍ ក្នុងលោក ។ សេចក្តីប្រាថ្នានូវធម្មារម្មណ៍ ​ក្នុងលោក​ដែល​មាន​​សភាព​គួរ​ស្រឡាញ់ មានសភាពគួរត្រេកអរ តណ្ហានុ៎ះ កាលដែល​បុគ្គល​​​​​លះ​បង់​ ក៏​លះ​​​បង់ក្នុងសេចក្តីប្រាថ្នានូវធម្មារម្មណ៍នុ៎ះ កាលដែលរលត់​ទៅ ក៏​រលត់​ទៅ​ក្នុង​​​សេចក្តីប្រាថ្នានូវធម្មារម្មណ៍នុ៎ះ ។ សេចក្តីត្រិះរិះ នូវ​រូបា-​រម្មណ៍​​​​ ក្នុងលោក ។ សេចក្តីត្រិះរិះនូវសទ្ទារម្មណ៍ ក្នុងលោក ។ សេចក្តី​ត្រិះ​រិះ​នូវគន្ធារម្មណ៍​ ក្នុង​លោក ។ សេចក្តីត្រិះរិះនូវរសារម្មណ៍ ក្នុងលោក ។ សេចក្តីត្រិះរិះនូវ​ផោដ្ឋញ្វ​រម្មណ៍​ ក្នុងលោក ។ សេចក្តីត្រិះរិះនូវធម្មារម្មណ៍ ក្នុង​លោកដែលមានសភាព​គួរ​ស្រឡាញ់ មានសភាពគួរត្រេកអរ តណ្ហានុ៎ះ កាល​ដែលបុគ្គលលះ​បង់ ក៏​លះ​បង់ក្នុងសេចក្តីត្រិះរិះនូវធម្មារម្មណ៍នុ៎ះ កាល​ដែល​​រលត់ទៅ ក៏រលត់​ទៅ​ក្នុង​​​​សេចក្តីត្រិះរិះ នូវធម្មារម្មណ៍នុ៎ះ ។ ​ការ​ពិចារ​-ណា ​នូវ​រូបារម្មណ៍ ក្នុងលោក ។ ការពិចារណានូវសទ្ទារម្មណ៍ ​ក្នុងលោក ។ ការ​ពិចារណា នូវគន្ធារម្មណ៍​ក្នុង​លោក ។ ការពិចារណានូវរ​សា​រម្មណ៍​ ក្នុង​លោក​ ។ ការពិចារណានូវ​ផោដ្ឋញ្វ​រម្មណ៍ ក្នុងលោក ។ ការពិចារណា​នូវ​ធម្មារម្មណ៍ ​ក្នុង​លោក ​ដែល​មាន​សភាព​គួរស្រឡាញ់ មានសភាពគួរ​ត្រេក​-អរ​​ តណ្ហានុ៎ះ កាលដែលបុគ្គលលះ​បង់​ ក៏​លះ​បង់ក្នុងការពិចារណា​នូវ​ធម្មារម្មណ៍​នុ៎ះ កាល​ដែលរលត់ទៅ​ ក៏​រលត់​ទៅ​ក្នុង​​​ការពិចារណា នូវ​ធម្មា​-រម្មណ៍​​​នុ៎ះ ។ ម្នាលភិក្ខុទាំងឡាយ នេះតថាគត​ហៅថា​​​​ ទុក្ខនិរោធអរិយសច្ច ។</p>
        <p><a class='ref km' id='km137' href='#km137'>១៣៧</a>ម្នាលភិក្ខុទាំងឡាយ ចុះដូចមេ្តចហៅថា ទុក្ខនិរោធគាមិនី​បដិបទាអរិយសច្ច ។ អរិយមគ្គដែលប្រកបដោយអង្គ ៨ ប្រការនេះឯង (ហៅថា ​ទុក្ខនិរោធគាមិនីបដិបទាអរិយសច្ច) អរិយមគ្គដែលប្រកបដោយ​អង្គ ៨ ប្រការ តើដូចមេ្តច គឺ សម្មាទិដ្ឋិ (សេចក្តីយល់ឃើញត្រូវ) ១ សម្មាសង្កប្បៈ (សេចក្តីត្រិះរិះត្រូវ) ១ សម្មាវាចា (ការនិយាយពាក្យត្រូវ) ១ សម្មាកម្មន្តៈ (ការងារត្រូវ) ១ សម្មាអាជីវៈ (ការចិញ្ចឹមជីវិតត្រូវ) ១ សម្មាវា​-យាមៈ (សេចក្តី​ព្យា​​យាម​​​ត្រូវ) ១ សម្មាសតិ (សេចក្តីនឹករលឹកត្រូវ) ១ សម្មា-​សមាធិ (ការតម្កល់​ចិត្តឲ្យនឹងត្រូវ) ១ ។ ម្នាលភិក្ខុទាំងឡាយ ចុះ​ដូចមេ្តច​ហៅថា​​​ ​សម្មាទិដ្ឋិ ។ ម្នាលភិក្ខុទាំងឡាយ ​ប្រាជ្ញាដឹងច្បាស់​ក្នុងកង​ទុក្ខ ​ប្រាជ្ញា​ដឹង​​ច្បាស់​ ក្នុងធម៌ដែលជាទីប្រជុំឲ្យកើតទុក្ខ ប្រាជ្ញាដឹច្បាស់ក្នុងធម៌ដែលជា​ទីរលត់​ទៅ​នៃ​​​ទុក្ខ ប្រាជ្ញាដឹងច្បាស់ ក្នុងបដិបទាទៅកាន់ធម៌​ជាទី​រលត់​នៃ​ទុក្ខ​ណា ម្នាល​ភិក្ខុទាំងឡាយ នេះតថាគតហៅថា សម្មាទិដ្ឋិ ។ ម្នាល​ភិក្ខុ​ទាំងឡាយ ចុះដូចមេ្តចហៅថា សម្មា​សង្កប្បៈ ។ សេចក្តី​ត្រិះរិះ​ ដើម្បី​ចេញ​ចាក​​​កាម សេចក្តីត្រិះរិះ​ ដើម្បី​ការ​មិន​ព្យាបាទ សេចក្តីត្រិះរិះ​ ដើម្បី​ការ​មិន​បៀត​បៀន ម្នាលភិក្ខុទាំងឡាយ​ នេះ​តថាគត​​​ហៅថា សម្មាសង្កប្បៈ ។ ម្នាលភិក្ខុ​ទាំងឡាយ ​ចុះដូចមេ្តចហៅថា សម្មាវាចា ។ ចេតនា​វៀរ​ចាក​កិរិយា​និយាយ​​​ពាក្យមិនពិត ១ ចេតនា​វៀរ​ចាក​សម្តីញុះញង់ស៊កសៀត ១ ចេតនា​វៀ​ចាកសម្តីទ្រគោះបោះបោក ១ ចេតនា​វៀរ​ចាកការពោល​ពាក្យ​រោយ​រាយ​ឥត​​​ប្រយោជន៍ ១ ម្នាលភិក្ខុ​ទាំងឡាយ នេះតថាគតហៅថា សម្មាវាចា ។ ម្នាលភិក្ខុទាំងឡាយ ចុះដូចមេ្តចហៅថា សម្មាកម្មន្តៈ ។ ចេតនាវៀរចាក​កិរិយា​​​ញុំាង​សត្វមាន​ជីវិតឲ្យធ្លាក់ចុះកន្លង (សម្លាប់សត្វ) ១ ចេតនាវៀរចាក​កិរិយា​​កាន់យក​របស់ដែលគេមិនបានឲ្យ ១ ចេតនាវៀរចាក​កិរិយា​ប្រព្រឹត្ត​ខុសក្នុងកាមទាំងឡាយ ១ ម្នាលភិក្ខុ​ទាំង​ឡាយ​​ នេះ​តថាគត ហៅថា សម្មាកម្មន្តៈ ។ ម្នាលភិក្ខុ​ទាំងឡាយ ចុះដូចមេ្តចហៅថា សម្មាអាជីវៈ ។ ម្នាលភិក្ខុទាំងឡាយ អរិយសាវ័ក​ក្នុងសាសនានេះ លះបង់​នូវ​ការ​​​ចិញ្ចឹម​ជីវិត​ខុស ហើយរស់នៅ​ដោយ​ការចិញ្ចឹមជីវិតត្រូវ ម្នាល​ភិក្ខុ​ទាំងឡាយ នេះ​តថាគត ហៅថា សម្មាអាជីវៈ ។ ម្នាលភិក្ខុទាំងឡាយ ចុះ​ដូចមេ្តច​ហៅថា សម្មាវាយាមៈ ។ ម្នាលភិក្ខុទាំងឡាយ ភិក្ខុក្នុងសាសនានេះ ញុំាងឆន្ទៈឲ្យកើត ប្រឹងប្រែង​ប្រារព្ធ​នូវការព្យាយាម ផ្គងនូវចិត្តទុក តាំង​ព្យាយាម​​​មាំ ដើម្បីញុំាង​ធម៌​ទាំង​ឡាយ​ជាអកុសលដ៏លាមក​ ដែលមិនទាន់​កើត​ឡើង មិនឲ្យ​កើត​ឡើងបាន​ ញុំាងឆន្ទៈ​ឲ្យកើត ប្រឹងប្រែងប្រារព្ធនូវ​ការ​ព្យា​យាម​ ផ្គងចិត្តទុក​តាំង​​ព្យាយាម​មាំ ដើម្បីលះបង់នូវធម៌ទាំងឡាយ ​ជា​អកុសល​​ដ៏លាមក​ ដែលកើត​ឡើងហើយ ញុំាងឆន្ទៈឲ្យកើត ប្រឹងប្រែង​ ប្រារព្ធ​​​នូវ​ការព្យាយាម ផ្គងចិត្ត ​ទុកតាំងព្យាយាមមាំ ដើម្បីញុំាង​ធម៌ទាំងឡាយ​ ជា​កុសល​​​ដែលមិន​ទាន់​កើតឡើងហើយ ឲ្យកើតឡើងបាន ញុំាងឆន្ទៈឲ្យកើត​ឡើង​​​ ប្រឹងប្រែង​ប្រារព្ធ​​​​នូវ​ការព្យាយាម ផ្គងនូវចិត្តទុក តាំងព្យាយាម​មាំ ដើម្បី​ញុំាង​​ធម៌ទាំឡាយ ជា​កុសល​ ដែលកើតឡើងហើយ ឲ្យឋិតថេរមិនឲ្យវិនាស ឲ្យចម្រើនធំទូលាយ ​ពេញ​​បរិបូណ៌ក្រៃលែងឡើង ។ ម្នាលភិក្ខុទាំងឡាយ នេះតថាគតហៅថា សម្មាវាយាមៈ ។ ម្នាលភិក្ខុទាំងឡាយ ​ចុះដូចមេ្តចហៅ​ថា​ សម្មាសតិ ។ ម្នាល​ភិក្ខុ​ទាំងឡាយ ភិក្ខុក្នុងសាសនានេះ ​ពិចារណា​ឃើញ​នូវ​កាយ​​​ក្នុងកាយជាប្រក្រតី គ្រប់ឥរិយាបថទាំង ៤ មានការព្យាយាម​ជា​គ្រឿង​​​​ដុត​កម្តៅ​នូវ​កិលេស​ ជាអ្នកដឹងខ្លួន មានស្មារតីជា​គ្រឿង​កំណត់​ កម្ចាត់​បង់​​​នូវអភិជ្ឈា​និង​ទោមនស្សក្នុងលោក ពិចារណា​ឃើញនូវវេទនា​ ក្នុង​វេទនា​ទាំងឡាយជា​ប្រក្រតី​ គ្រប់ឥរិយាបថទាំង ៤ ។បេ។ ក្នុងចិត្ត ។បេ។ ពិចារណា​ឃើញ​នូវធម៌​ ក្នុងធម៌ទាំងឡាយជាប្រក្រតី គ្រប់ឥរិយាបថទាំង ៤ មានការ​ព្យាយាមជាគ្រឿងដុតកម្តៅនូវកិលេស ជាអ្នកដឹងខ្លួន មាន​ស្មារតី​ជាគ្រឿង​កំណត់​​ កម្ចាត់​បង់នូវអភិជ្ឈានិងទោមនស្ស ក្នុងលោក ។ ម្នាលភិក្ខុទាំងឡាយ នេះតថាគត​ហៅថា សម្មាសតិ ។ ម្នាលភិក្ខុទាំងឡាយ ចុះដូចមេ្តចហៅថា សម្មាសមាធិ ។ ម្នាលភិក្ខុទាំងឡាយ ភិក្ខុក្នុងសាសនានេះ ស្ងប់ស្ងាត់​ចាកកាម​ទាំងឡាយ ស្ងប់ស្ងាត់ចាកធម៌ទាំងឡាយ ជាអកុសល​ក៏​ចូល​​កាន់បឋមជ្ឈាន​ ដែល​ប្រកបដោយវិតក្កៈនិងវិចារៈ មានបីតិនិងសុខៈ ដែលកើតអំពីសេចក្តី​ស្ងប់ស្ងា​ត់​​ សមេ្រចសម្រាន្តនៅដោយឥរិយាបថ ៤ លុះភិក្ខុចូលទៅជិតរម្ងាប់​នូវវិ​តក្កៈ​និងវិចារៈហើយ ក៏ចូលកាន់ទុតិយជ្ឈាន​ ដែល​​​កើតមានក្នុងសន្តាន ​ជាទីផូរផង់ មានសភាពជា​ចិត្តខ្ពស់​ឯក ​គា្មន​វិតក្កៈ​គ្មាន​វិ​ចារៈ មានតែបីតិ​និង​សុខៈ ​​ដែលកើតអំពីសមាធិ ។បេ។ ចូលកាន់​តតិយជ្ឈាន​ សមេ្រចសម្រាន្ត​នៅ​ ដោយ​ឥរិយាបថ ៤ ចូលកាន់ចតុត្ថជ្ឈាន មានសតិដ៏បរិសុទ្ធដោយ​ឧបេក្ខា​ ឥត​ទុក្ខ​ ឥតសុខ ព្រោះលះបង់នូវ​សេចក្តី​សុខ​ផង ព្រោះលះបង់នូវសេចក្តី​ទុក្ខ​ផង ព្រោះរលត់ទៅនៃសោមនស្សនិង​ទោមនស្ស​​ អំពីមុនផង ក៏សម្រេច​សម្រាន្ត​នៅដោយ ឥរិយាបថ ៤ ។ ម្នាលភិក្ខុទាំងឡាយ នេះតថាគត​ហៅថា​ សម្មាសមាធិ ។ ម្នាលភិក្ខុ​ទាំងឡាយ នេះតថាគតហៅថា ទុក្ខនិ​រោធគាមិនី​បដិប​ទាអរិយសច្ច ។ ភិក្ខុ ពិចារណាឃើញ​នូវធម៌ក្នុង​ធម៌​ទាំងឡាយ ​ខាង​ក្នុង​ជា​​​​​ប្រក្រតី​ គ្រប់​ឥរិយាបថ​​ទាំង ៤ ផង​ ពិចារណាឃើញនូវ​ធម៌ក្នុងធម៌​ទាំង​ឡាយ ខាងក្រៅ​ជា​ប្រក្រតី​គ្រប់​ឥរិយាបថទាំង ៤ ផង ពិចារណា​ឃើញ​នូវ​ធម៌ ​ក្នុងធម៌ទាំងឡាយ ទាំង​ខាង​​ក្នុងទាំងខាងក្រៅជា​ប្រក្រតី ​​គ្រប់​ឥរិយាបថ​ទាំង ៤ ផង ពិចារណា​ឃើញ​​​នូវធម៌ដែល​ជាទីប្រជុំ​កើត​​ឡើង ក្នុងធម៌​ទាំងឡាយជាប្រក្រតី​ គ្រប់​ឥរិយាបថ​ទាំង ៤ ផង ពិចារណា​ឃើញនូវ​ធម៌​ដែល​​​សូន្យទៅក្នុង​ធម៌​ទាំង​ឡាយ​​​ ជាប្រក្រតី គ្រប់ឥរិយាបថទាំង ៤ ផង ពិចារណា​​​​​​​​ឃើញនូវធម៌ ដែលជាទីប្រជុំកើតឡើង និងធម៌ដែល​សូន្យ​ទៅ​ក្នុង​ធម៌ទាំឡាយ ជាប្រក្រតី​គ្រប់ឥរិយាបថទាំង ៤ ផង ដោយប្រការ​ដូច្នេះឯង ។ ម្យ៉ាង​ទៀត ​ស្មារតី​ជា​គ្រឿង​​​កំណត់នូវសច្ចៈ ៤ របស់ភិក្ខុនោះ ​ក៏ផ្ចង់​ឡើង​ចំពោះ​​​ថា ធម៌ទាំងឡាយ​មាន​​មែន​​ក៏គ្រាន់តែជាទីកំ​ណត់​ ដើម្បីឲ្យ​ចម្រើនប្រាជ្ញា ដើម្បីឲ្យ​ចម្រើន​ស្មារតី​​​ប៉ុណ្ណោះ ។ ភិក្ខុ មានចិត្តមិនអាស្រ័យ​នៅ (ដោយតណ្ហានិងទិដ្ឋិ) ផង មិនប្រកៀកប្រកាន់អ្វីតិចតួច ក្នុងលោកផង ។ ម្នាល​ភិក្ខុទាំងឡាយ ភិក្ខុ​ពិចារណា​ឃើញនូវធម៌ ក្នុងធម៌ទាំងឡាយ គឺ​អរិយសច្ច​​​ទាំង ៤ ជាប្រក្រតី​គ្រប់ឥរិយាបថទាំង ៤ យ៉ាងនេះឯង ។</p>
        <p>ចប់សច្ចបព្វៈ ។</p>
        <p>ចប់ធម្មានុបស្សនា ។</p>

        <p><a class='ref km' id='km138' href='#km138'>១៣៨</a>ម្នាលភិក្ខុទាំងឡាយ បើបុគ្គលណាមួយ បានចម្រើន​សតិប្បដ្ឋាន​ទាំង ៤ នេះអស់ ៧ ឆ្នាំ តាមលំដាប់​នៃវិធី​ចម្រើន ​ដែលតថាគត​បានពោលហើយយ៉ាងនេះ បណ្តាលផលទាំងឡាយពីរ ផលណាមួយក៏គង់​នឹងបានសម្រេចដល់បុគ្គលនោះ តាមសេចក្តីប្រាថ្នាដោយពិត គឺថា​នឹងបាន​សម្រេចនូវភាវៈជាព្រះអរហន្ត ក្នុងបច្ចុប្បន្នទាន់ភ្នែក ពុំនោះសោត​បើមាន​ឧបាទានក្ខន្ធសេសសល់នៅ ក៏គង់នឹងបានសមេ្រចនូវ​ភាវៈជា​អនាគាមិបុគ្គល​ពុំខានឡើយ ។ ម្នាលភិក្ខុទាំងឡាយ កុំថាដល់ទៅអស់ ៧ ឆ្នាំឡើយ ។ ម្នាលភិក្ខុទាំងឡាយ សូម្បីបុគ្គលណាមួយ បានចម្រើនសតិប្បដ្ឋានទាំង ៤ នេះអស់ ៦ ឆ្នាំ តាមលំដាប់នៃវិធីចម្រើន ដែលតថាគតបានពោលមក​ហើយ​យ៉ាងនេះ ។ អស់ ៥ ឆ្នាំ ។ អស់ ៤ ឆ្នាំ ។ អស់ ៣ ឆ្នាំ ។ អស់ ២ ឆ្នាំ ។ អស់ ១ ឆ្នាំ ។បេ។ ម្នាលភិក្ខុទាំងឡាយ កុំថាដល់ទៅអស់ ១ ឆ្នាំឡើយ ។ ម្នាលភិក្ខុ​ទាំងឡាយ សូម្បីបុគ្គលណាមួយ បានចម្រើនសតិប្បដ្ឋានទាំង ៤ នេះអស់ ៧ ខែ តាមលំដាប់នៃវិធីចម្រើន​ ដែលតថាគតបាន​ពោល​មកហើយ​យ៉ាងនេះ ​បណ្តា​​​ផលទាំងឡាយពីរ ផលណាមួយ ក៏គង់នឹងបាន​សម្រេច​ដល់​បុគ្គលនោះ តាមសេចក្តី​ប្រាថ្នាដោយពិត គឺថានឹងបាន​សម្រេច​នូវ​ភាវៈ​ជា​​ព្រះ​អរហន្ត ក្នុងបច្ចុប្បន្នទាន់ភ្នែក ពុំនោះសោត បើមានឧបាទានក្ខន្ធ​សេសសល់​នៅ​ ក៏គង់នឹងបានសមេ្រច នូវភាវៈ​ជាអនាគាមិបុគ្គល​ពុំខាន​ឡើយ ។ ម្នាល​ភិក្ខុ​ទាំងឡាយ កុំថាដល់ទៅអស់ ៧ ខែឡើយ ។ ម្នាលភិក្ខុ​ទាំងឡាយ សូម្បី​បុគ្គលណាមួយ បានចម្រើននូវសតិប្បដ្ឋានទាំង ៤ នេះអស់ ៦ ខែ តាម​​លំដាប់​នៃវិធីចម្រើន ដែលតថាគត បាន​ពោល​មក​ហើយ​យ៉ាង​នេះ ។ អស់ ៥ ខែ ។ អស់ ៤ ខែ ។ អស់ ៣ ខែ ។ អស់ ២ ខែ ។ អស់ ១ ខែ ។ អស់កន្លះខែ ។បេ។ ម្នាលភិក្ខុទាំងឡាយ កុំថាដល់ទៅអស់កន្លះខែឡើយ ។ ម្នាលភិក្ខុទាំងឡាយ សូម្បីបុគ្គលណាមួយ បានចម្រើនសតិប្បដ្ឋានទាំង ៤ នេះអស់ ៧ ថ្ងៃ តាម​លំដាប់​នៃវិធីចម្រើន ដែលតថាគត​បាន​ពោល​មក​ហើយ​យ៉ាង​នេះ បណ្តាផលទាំងឡាយពីរ ផលណាមួយ ក៏គង់​នឹងបានសម្រេច​ដល់​​បុគ្គល​នោះ ​​​តាម​​​​សេចក្តី​ប្រាថ្នាដោយពិត គឺថានឹងបានសម្រេចនូវភាវៈ​ ជា​ព្រះអរហន្ត​ ក្នុងបច្ចុប្បន្នទាន់ភ្នែក ពុំនោះសោត បើមានឧបាទានក្ខន្ធ​សេស​សល់​​​នៅ ក៏គង់នឹងបានសមេ្រចនូវភាវៈ ជាអនាគាមិបុគ្គល​ពុំខាន​ឡើយ ។ ម្នាលភិក្ខុទាំងឡាយ ផ្លូវគឺសតិប្បដ្ឋានទាំងឡាយ ៤ នេះជា​ផ្លូវ​មូល​តែ​​​មួយ​ប្រព្រឹត្តទៅ ដើម្បីសេចក្តីបរិសុទ្ធ ដោយវិសេសនៃសត្វទាំងឡាយ ដើម្បី​​​​កន្លង​បង់នូវសេចក្តីសោក និងសេចក្តីខ្សឹកខ្សួល រំជួលចិត្តទាំងឡាយ ដើម្បីការ​រលត់​​​​​​​​ទៅនៃទុក្ខនិងទោមនស្សទាំងឡាយ ដើម្បីដល់នូវអរិយមគ្គ​ជា​ធម៌​​​​សម្រាប់​​ស្រោចស្រង់ ដើម្បីធ្វើឲ្យជាក់ច្បាស់នូវព្រះនិញ្វន ។ ពាក្យណា​ដែល​តថាគតបានពោលហើយថា (សាសនារបស់​តថាគត ជាគុណសម្រាប់​ស្រោច​ស្រង់សត្វ) ដូច្នេះ ពាក្យនុ៎ះ តថាគតពោលហើយ​ ព្រោះអាស្រ័យ​នូវផ្លូវ​ដ៏​ប្រសើរ​​​​​​ គឺសតិប្បដ្ឋានទាំង ៤ នេះឯង ។ លុះព្រះមានព្រះភាគ​ទ្រង់​សម្តែង​សតិប្បាដ្ឋានសូត្រនេះចប់ហើយ ។ ភិក្ខុទាំងឡាយនោះ ក៏មាន​ចិត្តរីករាយ​ ត្រេកអរចំពោះ ភាសិតនៃព្រះមានព្រះភាគ ។</p>
        <p>ចប់មហាសតិប្បដ្ឋានសូត្រ ទី ៩ ។</p>
        <footer>
            <p>Copyright and other metadata goes here.</p>
        </footer>
    </article>
</body>
</html>