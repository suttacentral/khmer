<!DOCTYPE html>
<html>
<head>
<meta charset='UTF-8'>
<meta name='author' content='???'>
<title></title>
</head>
<body>
    <article id='dn23' lang='km'>
        <header>
            <ul>
            </ul>
        </header>
        <h1>បាយាសិរាជញ្ញសូត្រ ទី ១០</h1>
        <p><a class='ref km' id='km១៣៩' href='#km១៣៩'>១៣៩</a>ខ្ញុំបានស្តាប់មកយ៉ាងនេះ ។ សម័យមួយ ព្រះកុមារ​កស្សប​មានអាយុ ត្រាច់ទៅកាន់ចារិកក្នុងដែនកោសល ជាមួយនឹងភិក្ខុសង្ឃច្រើន ចំនួន ៥០០ រូប បានទៅដល់សេតព្យនគរ របស់អ្នកកោសលទាំងឡាយ ។ បាន‌ឮថា ព្រះកុមារកស្សបមានអាយុ គង់នៅក្នុងព្រៃធ្នង់ ខាងជើង​ក្រុង​សេតព្យៈ ជិតក្រុងសេតព្យៈនោះ ។ សម័យនោះឯង​ព្រះបាទបាយា​សិរា​-ជញ្ញៈ គ្រប់គ្រងសេតព្យនគរ ដែលជានគរកុះករដោយសត្វនិងមនុស្ស បរិបូណ៌ដោយស្មៅ ឧស និងទឹក បិរបូណ៌ដោយស្រូវ អង្ករ ជាស្រុកព្រះ​រាជទ្រព្យ ដែលព្រះបាទបសេ្សនទិកោសលទ្រង់ប្រទាន ជារាជរង្វាន់ ជារ​ង្វាន់​ដ៏ប្រសើរ ។ សម័យនោះឯង ព្រះបាទបាយាសិរាជញ្ញៈ កើតមាន​ទិដ្ឋិអាក្រក់​យ៉ាងនេះថា លោកដទៃមិនមាន ពួកសត្វជាឱបបាតិកៈមិនមាន ផលវិបាករបស់កម្មទាំងឡាយ ដែលសត្វធ្វើល្អនិងធ្វើអាក្រក់មិនមាន ដោយ​ហេតុនេះ ។ ពួកញ្រហ្មណ៍និងគហបតី អ្នកក្រុងសេតព្យៈ បានឮដឹណឹង​ហើយ (ក៏និយាយគ្នា) ថា ម្នាលគ្នាយើង សមណៈឈ្មោះកុមារកស្សប ជា​សាវ័ក​​​​របស់ព្រះសមណគោតម ត្រាច់ទៅកាន់ចារិកក្នុងដែនកោសល ជា មួយនឹងភិក្ខុសង្ឃច្រើន ចំនួន ៥០០ រូប មកដល់ក្រុងសេតព្យៈ ហើយគង់​នៅ​ក្នុងព្រៃធ្នង់ ដែលឋិតនៅ ខាងជើងក្រុងសេតព្យៈ ជិតក្រុងសេតព្យៈ ។ កិត្តិស័ព្ទសរសើរព្រះកុមារកស្សបដ៏ចម្រើននោះ ពីរោះឮខ្ចរខ្ចាយទៅ យ៉ាង​នេះថា លោកជាបណ្ឌិតឈ្លាសវៃ មានប្រាជ្ញា ជាពហុស្សូត មានសម្តីដ៏វិចិត្រ មានបដិភាណដ៏ល្អ ជាអ្នកត្រាស់ដឹងផង ជាព្រះអរហន្តផង ក៏ការដែល​បាន​ជួបនឹងព្រះអរហន្តទាំងឡាយ មានសភាពដូច្នោះ ជាការប្រពៃណាស់ ។ លំដាប់នោះ ពួកញ្រហ្មណ៍និងគហបតី អ្នកក្រុងសេតព្យៈ ក៏ចេញពីក្រុង​សេតព្យៈ ទៅជាពួកជាកង មានមុខត្រសងទៅកាន់ទិសខាងជើង ដើរទៅ​កាន់​ព្រៃ ធ្នង់ ។</p>
        <p><a class='ref km' id='km១៤០' href='#km១៤០'>១៤០</a>សម័យនោះឯង ព្រះបាទបាយសិរាជញ្ញៈ សេ្តចចូលទៅ​កាន់​ក្រឡាបន្ទំក្នុងវេលាថ្ងៃ ខាងលើប្រាសាទ ។ ព្រះបាទបាយាសិរាជញ្ញៈ បាន​ទត​ឃើញពួកញ្រហ្មណ៍និងគហបតី អ្នកក្រុងសេតព្យៈ កំពុងចេញពីក្រុង​សេតព្យៈ ជាពួកជាកង មានមុខត្រសងទៅកាន់ទិសខាងជើង លុះទតឃើញ​ហើយ ទ្រង់ត្រាស់សួរខត្តាមាត្យថា ម្នាលខត្តៈដ៏ចម្រើន ចុះពួកញ្រហ្មណ៍​និងគហបតី អ្នកក្រុងសេតព្យៈ ចេញទៅពីក្រុងសេតព្យៈ ជាពួកជាកងមាន​មុខ​​​ត្រសងទៅទិសខាងជើង ដើរទៅកាន់ព្រៃធ្នង់ ធ្វើអ្វីហ្ន៎ ។ ខត្តាមាត្យ​ក្រាបទូលថា សូមទ្រង់មេត្តាប្រោស ដ្បិតមានសមណៈឈ្មោះកុមារកស្សប ជាសាវ័កនៃព្រះសមណគោតម ត្រាច់ទៅកាន់ចារិកក្នុងដែនកោសលជាមួយ នឹងភិក្ខុសង្ឃច្រើន ចំនួន ៥០០ រូប មកដល់ក្រុងសេតព្យៈ ដោយលំដាប់ ហើយគង់នៅក្នុងព្រៃធ្នង់ ខាងជើងក្រុងសេតព្យៈ ជិតក្រុងសេតព្យៈ កិត្តិស័ព្ទ​សរសើរកុមារកស្សប​ដ៏ចម្រើននោះ ពីរោះឮខ្ចរខ្ចាយទៅ យ៉ាងនេះ​ថាលោកជាបណ្ឌិត ឈ្លាសវៃ មានប្រាជ្ញា ជាពហុស្សូត មានសម្តីដ៏វិចិត្រ មានបដិភាណដ៏ល្អ ជាអ្នកត្រាស់ដឹងផង ជាព្រះអរហន្តផង ឯញ្រហ្មណ៍​និងគហបតីទាំងនុ៎ះ នឹងចូលទៅរកជួបព្រះកុមារកស្សបដ៏ចម្រើននោះ ។ ព្រះបាទបាយាសិរាជញ្ញៈមានព្រះបន្ទូលថា ម្នាលខត្តៈដ៏ចម្រើន បើដូច្នោះ ចូរអ្នកចូល ទៅរកពួកញ្រហ្មណ៍និងគហបតី អ្នកក្រុងសេតព្យៈ លុះចូល​ទៅដល់ហើយ និយាយនឹង ពួកញ្រហ្មណ៍​គហបតីអ្នកក្រុងសេតព្យៈ​យ៉ាង​នេះ​ថា ម្នាលអ្នកដ៏ចម្រើន ព្រះបាទបាយា សិរាជញ្ញៈ បានត្រាស់យ៉ាង​នេះថា អ្នកដ៏ចម្រើនទាំងឡាយ ចូររង់ចាំសិន ព្រះបាទបាយា សិរាជញ្ញៈ នឹង​ចូលទៅដើម្បីជួបសមណកុមារកស្សបដែរ ហើយត្រាស់ដូច្នេះថា ពីមុន មក សមណកុមារកស្សប តែញុំាងពួកញ្រហ្មណ៍និងគហបតី អ្នកក្រុងសេតព្យៈ ដែល ល្ងង់ មិនវាងវៃ ឲ្យទាល់តែចូលចិត្តច្បាស់ថា លោកដទៃមាន សត្វជា​ឱបបាតិកៈមាន ផលវិបាករបស់កម្មទាំងឡាយ​ដែលពួកសត្វធ្វើល្អ​ធ្វើអាក្រក់​មាន ដោយហេតុនេះ ម្នាលខត្តៈដ៏ចម្រើន តែបើតាមពិតនោះ លោកដទៃ​មិន​មាន ពួកសត្វជាឱបបាតិកៈមិនមាន ផលវិបាករបស់​កម្មទាំងឡាយ​ដែលពួកសត្វធ្វើល្អធ្វើអាក្រក់ មិនមានទេ ។ ខត្តា មាត្យនោះ ទទួលព្រះ​ឱង្ការ​ព្រះបាទបាយាសិរាជញ្ញៈថា ករុណាវិសេស ហើយក៏ចូល ទៅរក​ពួក​ញ្រហ្មណ៍និងគហបតី អ្នកក្រុងសេតព្យៈ លុះចូលទៅដល់ហើយ បាន​និយាយ​​នឹងពួកញ្រហ្មណ៍គហបតី អ្នកក្រុងសេតព្យៈ យ៉ាងនេះថា ម្នាល​អ្នក​ដ៏​​​ច​ម្រើន ព្រះបាទបាយាសិរាជញ្ញៈ បានត្រាស់យ៉ាងនេះថា អ្នកដ៏​ចម្រើន​ទាំងឡាយ ចូររង់ចាំសិន ដ្បិតព្រះបាទបាយាសិរាជញ្ញៈ នឹងចូល​ទៅ​ជួប​សមណកុមារកស្សបដែរ ។ លំដាប់នោះ ព្រះបាទបាយាសិរាជញ្ញៈ ដែល​មាន​​​ពួកញ្រហ្មណ៍និងគហបតី អ្នកក្រុងសេតព្យៈហែ ហមអមអង្គ ក៏ចូល​ទៅ​រក​​​ព្រះកុមារកស្សបមានអាយុ ដែលនៅក្នុងព្រៃធ្នង់ លុះចូលទៅដល់ហើយ ក៏មានបន្ទូលរាក់ទាក់សំណេះសំណាល ជាមួយនិងព្រះកុមារកស្សប មាន​អាយុ លុះបញ្ចប់ពាក្យសំណេះសំណាលនិងពាក្យគួររលឹកហើយ ក៏គង់​ក្នុង​ទីដ៏ សមគួរ ។ ចំណែកពួកញ្រហ្មណ៍និងគហបតី អ្នកក្រុងសេតព្យៈ ពួកខ្លះ ថ្វាយ​បង្គំព្រះ កុមារកស្សបមានអាយុ ហើយអង្គុយក្នុងទីដ៏សមគួរ ពួកខ្លះ និយាយ​ពាក្យរាក់ទាក់សំណេះសំណាល ជាមួយនឹង​ព្រះកុមារកស្សប​មាន​អាយុ លុះបញ្ចប់ពាក្យរាក់ទាក់សំណេះសំណាល និងពាក្យគួររលឹកហើយ ក៏អង្គុយក្នុងទីដ៏សមគួរ ពួកខ្លះអង្គុយក្នុងទីដ៏សមគួរ ប្រណម្យអញ្ជលី​ចំពោះ​​​ព្រះកុមារកស្សបមានអាយុពួកខ្លះ ប្រកាសនាមនិងគោត្រ ហើយ​អង្គុយ​ក្នុង​ទី​​​សមគួរ ពួកខ្លះអង្គុយស្ងៀមក្នុងទីសមគួរ ។ ព្រះបាទបាយាសិរាជញ្ញៈ លុះ​គង់​ក្នុងទីសមគួរហើយ ទើបមានព្រះឱង្ការ នឹងព្រះកុមារកស្សបមាន អាយុ​យ៉ាង​នេះថា បពិត្រព្រះកស្សបដ៏ចម្រើន ខ្ញុំតែងនិយាយយ៉ាងនេះ យល់​ឃើញ យ៉ាងនេះថា លោកដទៃមិនមាន ពួកសត្វជាឱបបាតិកៈមិនមាន ផល​វិបាក​របស់កម្ម ទាំងឡាយដែលសត្វធ្វើល្អធ្វើអាក្រក់ មិនមាន ដោយ​ហេតុ​នេះ ។ ព្រះកុមារកស្សបថ្វាយព្រះពរថា បពិត្ររាជញ្ញៈ អាត្មាភាពបាន​ឃើញ​​​​ បានឮបុគ្គលដែលធ្លាប់និយាយយ៉ាងនេះ យល់យ៉ាងនេះហើយ តែ​មិន​​​​សមបើបុគ្គលនោះ និយាយយ៉ាងនេះថា លោកដទៃមិនមាន ពួក​សត្វ​ជា​ឱបបាតិកៈមិនមាន ផលវិបាករបស់កម្មទាំងឡាយ ដែលសត្វ ធ្វើ​ល្អ​ធ្វើ​អាក្រក់ មិនមានដូច្នេះសោះ បពិត្ររាជញ្ញៈ បើដូច្នោះ អាត្មាភាព​នឹង​ទូល​សួរ មហាបពិត្រ ក្នុងដំណើរនេះ ប្រស្នានេះ ពេញព្រះហឫទ័យនៃមហាបពិត្រ យ៉ាងណា សូមមហាបពិត្រព្យាករប្រស្នានោះយ៉ាងនោះចុះ បពិត្ររាជញ្ញៈ ចុះទ្រង់សម្គាល់ដំណើរនោះថាដូចម្តេច ព្រះចន្ទនិងព្រះអាទិត្យនេះ នៅក្នុង​លោក​នេះឬនៅក្នុងលោក ដទៃជាទេវតា ឬជាមនុស្ស ។ ព្រះបាទ​បាយាសិរាជញ្ញៈ​​តបថា បពិត្រព្រះកស្សបដ៏ចម្រើន ព្រះចន្ទនិង​ព្រះអាទិត្យ​នេះ នៅក្នុងលោកដទៃ មិនមែននៅក្នុងលោកនេះទេ ជាទេវតា មិនមែន​ជា​មនុស្ស​​ទេ ។ ព្រះកុមារកស្សបថ្វាយព្រះពរថា ឱរាជញ្ញៈ បើតាមបរិយាយ​នេះ សូមមហាបពិត្របែរព្រះយោបល់យល់យ៉ាងនេះវិញថា លោកដទៃ​មានពួកសត្វជាឱបបាតិកៈមាន ផលវិបាករបស់កម្មទាំងឡាយ ​ដែល​សត្វ​ធ្វើ​ល្អ​​​ធ្វើអាក្រក់មានដោយហេតុនេះ ។</p>
        <p><a class='ref km' id='km១៤១' href='#km១៤១'>១៤១</a>ព្រះបាទបាយាសិរាជញ្ញៈត្រាស់ថា ព្រះកស្សបដ៏ចម្រើន​ពោល​យ៉ាង​នេះ ក៏គួរម្យ៉ាងដែរហើយ ប៉ុន្តែខ្ញុំនៅតែមានសេចក្តីយល់​ឃើញ​ក្នុង​ហេតុ​​​នុ៎ះយ៉ាងនេះថា លោកដទៃមិនមាន ពួកសត្វជាឱបបាតិកៈ មិនមាន ផល​​​​​​វិបាករបស់​កម្មទាំងឡាយ ដែលសត្វធ្វើល្អធ្វើអាក្រក់មិនមានទេ ដោយ​ហេតុ​​​នេះ ។ ថ្វាយព្រះពររាជញ្ញៈ ចុះបរិយាយដែលនាំឲ្យមហា​បពិត្រ​មាន​សេចក្តី​​​យល់ឃើញយ៉ាងនេះថា លោកដទៃមិនមាន ពួកសត្វជាឱបបាតិកៈ មិនមាន ផលវិបាករបស់កម្មទាំងឡាយ ដែលសត្វធ្វើល្អធ្វើអាក្រក់ មិនមាន ដូច្នេះ​តើមានឬទេ ។ បពិត្រព្រះកស្សបដ៏ចម្រើន បរិយាយដែល​នាំ​ឲ្យខ្ញុំ​មាន​សេចក្តី​​​យល់ឃើញយ៉ាងនេះថា លោកដទៃមិនមាន ពួកសត្វជាឱបបាតិកៈ មិន​មាន ផលវិបាករបស់កម្មទាំងឡាយ ដែលសត្វធ្វើល្អធ្វើអាក្រក់ មិនមាន ដោយ​​ហេតុនេះ មានដែរ ។ ថ្វាយព្រះពររាជញ្ញៈ បរិយាយនោះ តើដូចមេ្តច ។ បពិត្រព្រះកស្សបដ៏ចម្រើន ពួកមិត្រអាមាត្យនិងញាតិសាលោហិតរបស់ខ្ញុំ ក្នុង​លោកនេះជាអ្នកសម្លាប់សត្វ លួចទ្រព្យគេ ប្រព្រឹត្តខុសក្នុងកាម និយាយ​​​​​កុហក និយាយញុះញង់ និយាយពាក្យទ្រគោះ និយាយពាក្យឥតប្រយោជន៍ ចង់បានទ្រព្យគេ មានចិត្តគុំកួន មានសេចក្តីយល់ខុស ពួកមិត្រអាមាត្យ​ជា​ដើម​​​នោះ លុះសម័យខាងក្រោយមក ជាបុគ្គលមានអាពាធ ដល់នូវសេចក្តី​ទុក្ខឈឺធ្ងន់ កាលដែលខ្ញុំដឹងថាពួកមិត្រអាមាត្យទាំងនេះ មុខជានឹងមិន​ស្បើយ​ ចាកអាពាធនេះ ក្នុងកាលឥឡូវនេះទេ ខ្ញុំក៏បានចូលទៅរកពួក​មិត្រ​អាមាត្យ​​​ទាំងនោះ ហើយនិយាយយ៉ាងនេះថា នែអ្នកដ៏ចម្រើន មាន​សមណ​-ញ្រហ្មណ៍ ពួកមួយនិយាយយ៉ាងនេះ យល់ឃើញយ៉ាងនេះថា ពួ​ក​ជន​ណា ជាអ្នកសម្លាប់សត្វ លួចទ្រព្យគេ ប្រព្រឹត្តខុសក្នុងកាម និយាយកុហក និយាយ​​​​​​​ញុះញង់ និយាយពាក្យទ្រគោះ និយាយពាក្យឥតប្រយោជន៍ ចង់​បាន​​​ទ្រព្យគេ មានចិត្តគុំកួន មានសេចក្តីយល់ខុស ពួកជននោះ លុះបែក​ធ្លាយ​​​រាងកាយ បន្ទាប់អំពីសេចក្តីស្លាប់ទៅតែងទៅកើត ក្នុងកំណើតតិរច្ឆាន ប្រេតវិស័យ អសុរកាយ នរក ដូច្នេះ ឯអ្នកដ៏ចម្រើនទាំងឡាយ សុទ្ធតែ​ជា​អ្នក​សម្លាប់សត្វ លួចទ្រព្យគេ ប្រព្រឹត្តខុសក្នុងកាម និយាយកុហក និយាយ​ញុះញង់ និយាយពាក្យទ្រគោះ និយាយពាក្យឥតប្រយោជន៍ ចង់​បាន​ទ្រព្យ​គេ មានចិត្តគុំកួន មានសេចក្តីយល់ខុសហើយ បើពាក្យរបស់សមណ​ញ្រហ្មណ៍​ទាំងនោះជាពាក្យពិតមែន អ្នកដ៏ចម្រើនទាំងឡាយ លុះបែក​ធ្លាយ​រាងកាយ បន្ទាប់អំពីសេចក្តីស្លាប់ មុខជានឹងទៅកើតក្នុងកំណើតតិរច្ឆាន ប្រេត​វិស័យ អសុរកាយ នរក ពុំខាន នែអ្នកដ៏ចម្រើនទាំងឡាយ បើអ្នក​ទាំងឡាយ​បែកធ្លាយរាងកាយ បន្ទាប់អំពីសេចក្តីស្លាប់ ទៅកើត​ក្នុង​កំណើត​តិរច្ឆាន ប្រេតវិស័យ អសុរកាយ នរក មែនអ្នកទាំងឡាយ​ត្រូវ​មក​ប្រាប់​​​យើងផងថា លោកដទៃមាន ពួកសត្វជាឱបបាតិកៈមាន ផលវិបាក​របស់​​​​កម្មទាំងឡាយ ដែលសត្វធ្វើល្អ ធ្វើអាក្រក់មាន ដោយហេតុនេះ ព្រោះ​ថា អ្នកទាំងឡាយដ៏ចម្រើន ជាបុគ្គលដែលខ្ញុំគួរជឿ ខ្ញុំគួរទទួលស្តាប់​ពាក្យ​បាន​ហេតុណា ដែលអ្នកដ៏ចម្រើនទាំងឡាយបានឃើញហើយ ហេតុនុ៎ះ នឹង​​​ទុកដូចជាខ្ញុំបានឃើញចំពោះខ្លួនឯងដែរ ពួកមិត្រអាមាត្យទាំងនោះ ទទួល​តប​ពាក្យរបស់ខ្ញុំថា ព្រះករុណាវិសេស ដូច្នេះហើយ (ស្លាប់ទៅ) តែមិន​ឃើញមកប្រាប់ទាំងមិនបញ្ជូនបម្រើមកឡើយ បពិត្រព្រះកស្សបដ៏ចម្រើន បរិយាយ​នេះឯង ដែលនាំឲ្យខ្ញុំមានគំនិតយល់យ៉ាងនេះថា លោក​ដទៃ​មិន​មាន ពួកសត្វជាឱបបាតិកៈមិនមាន ផលវិបាករបស់កម្មទាំងឡាយ ដែល​សត្វ​​​​​​​ធ្វើល្អធ្វើអាក្រក់មិនមាន ដោយហេតុនេះ ។</p>
        <p><a class='ref km' id='km១៤២' href='#km១៤២'>១៤២</a>ថ្វាយព្រះពររាជញ្ញៈ បើដូច្នោះ អាត្មាភាពនឹង​ត្រឡប់​សួរ​មហាបពិត្រ ក្នុងបរិយាយនុ៎ះវិញ ប្រស្នានេះ ពេញព្រះហឫទ័យមហាបពិត្រ​យ៉ាងណា សូមមហាបពិត្រ ព្យាករប្រស្នានោះយ៉ាងនោះចុះ បពិត្ររាជញ្ញៈ មហា​បពិត្រសម្គាល់នូវហេតុនោះដូចមេ្តច ពួកបុរសរបស់​មហាបពិត្រ ​ក្នុង​ដែន​​​​នេះ ចាប់បានចោរដែលប្រព្រឹត្តអាក្រក់មកថ្វាយមហាបពិត្រ រួច​ក្រាប​បង្គំ​​​​ទូលថា បពិត្រព្រះអង្គដ៏ចម្រើន អ្នកនេះជាចោរប្រព្រឹត្តអាក្រក់​នឹង​ព្រះអង្គ ទ្រង់សព្វព្រះហឫទ័យនឹង (ដាក់) អាជ្ញាណាដល់ចោរនេះ សូមទ្រង់ ដាក់​អាជ្ញានោះមក ទើបមហាបពិត្រមានបន្ទូលនឹង​បុរសទាំងនោះ​យ៉ាងនេះ​ថា ម្នាលអ្នកដ៏ចម្រើនទាំងឡាយ បើដូច្នោះ អ្នកទាំងឡាយ ចូរនាំគ្នាចងបុរស​នេះ​ឲ្យមានដើមដៃទៅខាងក្រោយ (ចងស្លាបសេក) ឲ្យខ្ជាប់ដោយខ្សែដ៏មាំ ហើយកោរក្បាលឲ្យរលីងចេញរួច (ត្រូវទូង) ស្គរជ័យដែល​មាន​សំឡេង​ឮ​ខ្លាំង នាំបណ្តើរជុំវិញសព្វច្រកសព្វផ្លូវបំបែក រួចនាំចេញទៅតាមទ្វារ​ខាង​ត្បូង កាត់ក្បាលត្រង់កន្លែងសម្រាប់ពិឃាតជាខាងត្បូងនគរចុះ បុរសទាំង​នោះ ទទួលព្រះឱង្ការរបស់មហាបពិត្រថា ព្រះករុណាវិសេស ហើយក៏នាំ​គ្នា​ចងបុរសនោះឲ្យមានដើមដៃទៅខាងក្រោយ ឲ្យខ្ជាប់ដោយខ្សែដ៏មាំ កោរ​ក្បាល​​​ឲ្យរលីងចេញ (ទូង) ស្គរជ័យដែលមានសំឡេងឮខ្លាំង នាំបណ្តើរ​ជុំវិញ​សព្វច្រកសព្វផ្លូវបំបែក រួចនាំចេញទៅតាមទ្វារខាងត្បូង ហើយឲ្យចោរ​នោះ​អង្គុយ ត្រង់កន្លែងសម្រាប់ពិឃាតជាខាងត្បូងនៃនគរ ចុះបើចោរនោះ (នឹងអង្វរ) ពួកពេជ្ឈឃាតថា សូមពួកពេជ្ឈឃាតដ៏ចម្រើនបង្អង់សិន (ព្រោះ) ពួក​មិត្រអាមាត្យនិងញាតិសាលោហិត (របស់ខ្ញុំមាន) ក្នុងស្រុក​ឬ​និគម​ឯ​ណោះ ចាំខ្ញុំផ្តែផ្តាំដល់ពួកមិត្រអាមាត្យទាំងនោះ ហើយសឹមមកវិញ ដូច្នេះ​​​តើបានឬទេ ឬក៏ពួកនាយពេជ្ឈឃាត (ទាំងនោះ) នឹងចេះតែកាត់ក្បាលចោរ ដែលកំពុងទួញយំ ដោយឥតយោគយល់ ។ បពិត្រព្រះកស្សបដ៏ចម្រើន ចោរ​នោះ (នឹងអង្វរ) ពួកពេជ្ឈឃាតថា សូមពួកពេជ្ឈឃាតដ៏ចម្រើនបង្អង់ឲ្យ សិន (ព្រោះ) ពួកមិត្រអាមាត្យនិងញាតិសាលោហិត (របស់ខ្ញុំមាន) ក្នុង​ស្រុក​ឬ​​និគមឯណោះ ចាំខ្ញុំផ្តែផ្តាំដល់ពួកមិត្រអាមាត្យនោះ រួចសឹមមកវិញដូច្នេះ មិនបានឡើយ តាមដែលពិតនោះ ពួកពេជ្ឈឃាតនឹងចេះតែកាត់​ក្បាល​ចោរ ដែលកំពុងទួញយំនោះឲ្យទាល់តែបាន ។ ថ្វាយព្រះពររាជញ្ញៈ អម្បាល​យ៉ាង​​​ចោរនោះជាមនុស្សជាតិដូចគ្នាត្រឡាំង មេ្តចគង់ (អង្វរ) ពួកពេជ្ឈឃាត​ជា​​​មនុស្សជាតិដូចគ្នាថា សូមពួកនាយពេជ្ឈឃាតដ៏ចម្រើន បង្អង់ឲ្យសិន (ព្រោះ) ពួកមិត្រអាមាត្យនិងញាតិសាលោហិត (របស់ខ្ញុំមាន) ក្នុងស្រុក ឬ​និគម​​​ឯណោះ ចាំខ្ញុំទៅផ្តែផ្តាំដល់ពួកមិត្រអាមាត្យទាំងនោះសិន រួចសឹមមក​វិញ ដូច្នេះមិនបានទៅហើយ ចំណង់បើពួកមិត្រអាមាត្យញាតិសាលោហិត របស់មហាបពិត្រ ជាអ្នកសម្លាប់សត្វ លួចទ្រព្យគេ ប្រព្រឹត្តខុសក្នុងកាម និយាយ​​​កុហក និយាយញុះញង់ និយាយពាក្យទ្រគោះ និយាយ​ពាក្យ​ឥត​ប្រយោជន៍ ចង់បានទ្រព្យគេ មានចិត្តគុំកួន មានសេចក្តីយល់ខុស លុះ​បែក​ធ្លាយ​រាងកាយ បន្ទាប់អំពីសេចក្តីស្លាប់ ដែលទៅកើតក្នុងកំណើតតិរច្ឆាន ប្រេត​ អសុរកាយ នរកហើយ ធ្វើម្តេចឡើយ នឹង​អង្វរ​ពួក​នាយ​និរយ​​​បាលថា សូមពួកនាយនិរយបាលដ៏ចម្រើន បង្អង់ឲ្យសិនចាំយើង​ទាំងឡាយ​​ទៅក្រាប​ទូល ដល់ព្រះបាទបាយាសិរាជញ្ញៈថា លោកដទៃមាន ពួកសត្វជា​ឱប​បា​តិ​កៈ​​​​​​មាន ផលវិបាករបស់កម្មទាំងឡាយ ដែល​សត្វ​ធ្វើ​ល្អ​ធ្វើ​អាក្រក់ មានដោយ​ហេតុ​នេះដូច្នេះបាន ឱរាជញ្ញៈ បើតាមបរិយាយ​នេះ​ឯង សូមមហាបពិត្រ បែរព្រះយោបល់យល់មកយ៉ាងនេះវិញថា លោកដទៃ​មាន​​​ពួកសត្វជា​ឱប-​បា​តិកៈ​​​​មាន ផលវិបាករបស់កម្មទាំងឡាយ ដែល​សត្វ​ធ្វើ​ល្អ​​ធ្វើអាក្រក់ មាន​ដោយហេតុនេះ ។</p>
        <p><a class='ref km' id='km១៤៣' href='#km១៤៣'>១៤៣</a>ព្រះកស្សបដ៏ចម្រើនពោលយ៉ាងនេះ ក៏គួរដែរហើយ ប៉ុន្តែ ខ្ញុំនៅតែមានសេចក្តីយល់ឃើញក្នុងហេតុនុ៎ះ យ៉ាងនេះថា លោកដទៃមិន​មាន​​​ពួកសត្វជាឱបបាតិកៈមិនមាន ផលវិបាករបស់កម្មទាំងឡាយ ដែល​សត្វ​ធ្វើល្អធ្វើអាក្រក់មិនមាន ដោយហេតុនេះ ។ ថ្វាយព្រះពររាជញ្ញៈ ចុះ​បរិយាយ​​ដែលនាំឲ្យមហាបពិត្រមានសេចក្តីយល់ឃើញ យ៉ាងនេះថា លោក​​​​​​​​​​​​ដទៃមិនមាន ពួកសត្វជាឱបបាតិកៈមិនមាន ផលវិបាក របស់កម្ម​ទាំងឡាយ ដែលសត្វធ្វើល្អធ្វើអាក្រក់ មិនមានដោយហេតុនេះដូច្នេះ​ តើនៅមានឬទេ ។ បពិត្រព្រះកស្សបដ៏ចម្រើន បរិយាយដែល​នាំឲ្យ​ ខ្ញុំ​មាន​សេចក្តី​យល់​ឃើញ​យ៉ាង​នេះ​​ថា លោកដទៃមិនមាន ពួកសត្វជាឱបបាតិកៈមិនមាន ផលវិបាក​របស់​កម្ម ទាំងឡាយដែលសត្វធ្វើល្អធ្វើអាក្រក់ មិនមានដោយ​ហេតុ​​​នេះនៅ​មាន ។ ថ្វាយព្រះពររាជញ្ញៈ បរិយាយនោះដូចមេ្តច ។ បពិត្រ​ព្រះកស្សប​​​ដ៏ចម្រើន ពួកមិត្រអាមាត្យនិងញាតិសាលោហិតរបស់ខ្ញុំ​ក្នុង​លោក​នេះ ជា​អ្នកវៀរចាកបាណាតិបាត វៀរចាកអទិន្នាទាន វៀរចាក​កាមេសុ​មិច្ឆា​ចារ វៀរ​ចាក​មុសាវាទ វៀរចាកបិសុណាវាចា វៀរចាកផរុសវាចា វៀរ​ចាក​សម្ផប្ប​លា​បៈ​ គ្មានអភិជ្ឈា គ្មានចិត្តព្យាបាទ ជាសម្មាទិដ្ឋិ លុះសម័យ​​​​ខាងក្រោយមក ពួក​មិត្រ​​​អាមាត្យទាំងនោះមានអាពាធ ដល់នូវ​សេចក្តី​​​​​​ទុក្ខ​ ឈឺចាប់ជាទម្ងន់ កាល​ដែល​​​ខ្ញុំដឹងថា ឥឡូវនេះ ពួកមិត្រអាមាត្យ​ទាំង​នេះ មុខ​ជានឹង​មិន​ស្បើយ​​ ចាកអាពាធនេះទេ ខ្ញុំក៏ចូលទៅរកពួក​មិត្រ​អាមាត្យ​​ទាំង​នោះ ហើយ​និយាយ​យ៉ាងនេះថា នែអ្នកដ៏ចម្រើន មាន​សមណ​ញ្រហ្មណ៍​​ពួក​​មួយ និយាយ​​​យ៉ាងនេះ យល់យ៉ាងនេះថា ពួកជនណា វៀរចាក​បាណាតិ​បាត វៀរចាកអទិន្នាទាន វៀរចាកកាមេសុមិច្ឆាចារ វៀរចាកមុសាវាទ វៀរ​ចាក​​​បិសុណាវាចា វៀរចាកផរុសវាចា វៀរចាកសម្ផប្បលាបៈ មិនមាន​អភិជ្ឈា មិនមានចិត្តព្យាបាទ ជាសម្មាទិដ្ឋិ ពួកជន​នោះ លុះបែកធ្លាយរាងកាយ ​ខាង​មុខ​អំពីសេចក្តីស្លាប់ តែងទៅកើត​ឯឋាន​សុគតិ​សួគ៌ទេវលោក (ឥឡូវនេះ) អ្នកដ៏ចម្រើនទាំងឡាយសុទ្ធតែជាអ្នកវៀរចាក​​​បាណាតិបាត វៀរចាក​អទិន្នា-​ទាន វៀរចាកកាមេសុមិច្ឆាចារ វៀរចាក​​មុសាវាទ វៀរចាកបិសុណាវាចា វៀរ​ចាក​ផរុសវាចា វៀរចាក​សម្ផប្បលាបៈ មិនមានអភិជ្ឈា មិនមានចិត្តព្យាបាទ ជាសម្មាទិដ្ឋិហើយ បើពាក្យ​​​សមណញ្រហ្មណ៍ដ៏ចម្រើនទាំងនោះ ពិតមែន អ្នកដ៏ចម្រើន​ទាំងឡាយ លុះបែកធ្លាយរាងកាយ ខាងមុខអំពីសេចក្តីស្លាប់ មុខ​​ជា​នឹងទៅ​កើតឯឋានសុគតិសួគ៌ទេវលោក ពុំខាន ម្នាលអ្នកដ៏​ចម្រើន​ទាំងឡាយ បើអ្នក​ទាំង​ឡាយ បែកធ្លាយរាងកាយ ខាងមុខអំពីសេចក្តីស្លាប់ ទៅកើតឯឋាន​សុគតិ​​​សួគ៌ទេវលោកមែន អ្នកទាំងឡាយគប្បីមកប្រាប់យើង​ផង​ថា លោក​ដទៃ​​​មាន ពួកសត្វជាឱបបាតិកៈមាន ផលវិបាក របស់កម្ម​ទាំងឡាយ​​ដែល​សត្វ​ធ្វើល្អធ្វើអាក្រក់មាន ដោយហេតុនេះ ព្រោះថាអ្នក​ទាំងឡាយដ៏ចម្រើន ជាបុគ្គលគឺយើងជឿ គួរទទួលស្តាប់ពាក្យ​បាន ហេតុ​ណា ដែលអ្នកដ៏ចម្រើន​ទាំងឡាយ​បានឃើញហើយ ហេតុនុ៎ះ នឹងទុកដូច​ជាយើងបាន​ឃើញ​ដោយ​​ខ្លួ​នឯងដែរ ពួកមិត្រអាមាត្យទាំងនោះទទួលតប​ពាក្យ​​ខ្ញុំថា ករុណាវិសេស ហើយមិនឃើញត្រឡប់មកប្រាប់ទាំងមិនបញ្ជូន​បម្រើ​​មកឡើយ បពិត្រ​ព្រះ​កស្សប​​ដ៏ចម្រើន បរិយាយនេះឯង ដែល​នាំឲ្យ​ខ្ញុំមាន​គំនិតយ៉ាងនេះថា លោក​​​ដទៃមិនមាន ពួកសត្វជាឱបបាតិកៈមិនមាន​ផល​វិបាក របស់​កម្ម​ទាំងឡាយ​​​ដែលសត្វធ្វើល្អធ្វើអាក្រក់មិនមាន ដោយ​ហេតុ​នេះ ។</p>
        <p><a class='ref km' id='km១៤៤' href='#km១៤៤'>១៤៤</a>ថ្វាយព្រះពររាជញ្ញៈ បើដូច្នោះ អាត្មាភាពនឹងធ្វើ​សេចក្តី​ឧបមា​ថ្វាយ​មហាបពិត្រ (ដ្បិត) ពួកបុរសខ្លះជាអ្នកចេះដឹង ក្នុងលោកនេះ គង់​យល់​​​​សេចក្តីនៃភាសិត ដោយពាក្យឧបមាបាន បពិត្ររាជញ្ញៈ​ប្រៀបដូច​បុរស លិច​​​​​ចុះព្រមទាំងក្បាលទៅក្នុងរណ្តៅលាមក គ្រានោះមហាបពិត្រ បាន​ត្រាស់​បង្គាប់​​​​រាជបុរសទាំងឡាយថា ម្នាលអ្នកដ៏ចម្រើនបើដូច្នោះ អ្នក​ទាំងឡាយ ចូរស្រង់បុរសនោះ អំពីរណ្តៅលាមកនោះឡើង រាជ​បុរស​​ទាំង​នោះ​ទទួល​ព្រះ​ឱង្ការរបស់មហាបពិត្រថា ករុណាវិសេស ហើយ​នាំគ្នា​ទៅ​ស្រង់​​​​​បុរស​នោះ​ពីរ​ណ្តៅលាមកនោះមក ឯមហាបពិត្រ ក៏មាន​ព្រះឱង្ការនឹង​រាជ​បុរស​ទាំង​នោះ​ យ៉ាងនេះ​​​​ថា ម្នាលអ្នកដ៏ចម្រើន បើដូច្នោះ ចូរអ្នក​ទាំង​ឡាយ​​​​​​យកចម្រៀកឫស្សី មក​​​កោសកៀរលាមក អំពីកាយបុរសនោះឲ្យស្អាតចេញ រាជបុរសទាំងនោះ​ទទួល​ព្រះឱង្ការនៃមហាបពិត្រថា ករុណាវិសេស ហើយ​ក៏​យក​​​​ចម្រៀក​ឫស្សី​មក​កោស​​​កៀរលាមក អំពីកាយបុរសនោះឲ្យស្អាត ទើប​មហាបពិត្រមាន​ព្រះ​បន្ទូល នឹងរាជបុរសទាំងនោះយ៉ាងនេះទៀតថា ម្នាល​អ្នក​​​ដ៏ចម្រើន បើ​ដូច្នោះ ចូរអ្នកទាំងឡាយ យកដីស្អិតពណ៌លឿង មកដុះ​លាង​កាយបុរស​នោះអស់​បី​ដង រាជបុរសទាំងនោះទទួលព្រះ​ឱង្ការ​ របស់​មហាបពិត្រ​​ថា ករុណា​វិសេស ហើយក៏យក​ដី​ស្អិត​ពណ៌​លឿង​មក​ដុះ​លាង​កាយ​​បុរសនោះ អស់បី​ដង មហាបពិត្រមានព្រះបន្ទូលនឹង​រាជបុរស​ទាំង​នោះ​​​ យ៉ាងនេះទៀតថា ម្នាល​អ្នកដ៏ចម្រើន បើដូច្នោះ អ្នកទាំង​ឡាយ​ ចូរ​យក​ប្រេង​​​​លាបបុរសនោះ ហើយយកគ្រឿងលម្អិតដ៏ម៉ដ្ឋទៅខាត់​ឲ្យស្អាត​ល្អ​អស់​បី​ដង រាជបុរសទាំង​នោះ​​​​ ក៏​បានយកប្រេងមកលាបបុរសនោះ ហើយ​យក​គ្រឿង​​​លម្អិតដ៏ម៉ដ្ឋ​ទៅខាត់ឲ្យស្អាតល្អ អស់បីដង មហាបពិត្រត្រាស់ទៅនឹង​រាជ​​បុរស​​ទាំងនោះ​យ៉ាង​​​នេះថា ម្នាលអ្នកដ៏ចម្រើន បើដូច្នោះ ចូរអ្នក​ទាំងឡាយ កាត់សក់និង​ពុកមាត់របស់បុរសនោះចេញ រាជបុរសទាំងនោះ ក៏បានកាត់សក់និង​ពុក​មាត់​របស់បុរសនោះ មហាបពិត្រត្រាស់យ៉ាងនេះថា បើដូច្នោះ ចូរអ្នក​ទាំងឡាយ យកផ្កាកម្រងមានថ្លៃច្រើន គ្រឿងលាប​មាន​ថ្លៃ​ច្រើន និង​សំពត់​ទាំងឡាយមានថ្លៃច្រើន ទៅប្រគល់ឲ្យបុរសនោះចុះ រាជ​បុរស​​​ទាំង​នោះ​​​បាន​យកផ្កាកម្រងមានថ្លៃច្រើន គ្រឿងលាបមានថ្លៃច្រើន និង​​​សំពត់​ទាំងឡាយ​មានថ្លៃច្រើន ទៅប្រគល់ឲ្យបុរសនោះ មហាបពិត្រ​ត្រាស់​​​ទៅ​នឹង​រាជបុរស​ទាំង​​នោះយ៉ាងនេះថា ម្នាលអ្នកទាំងឡាយដ៏ចម្រើន បើ​​​​ដូច្នោះ​​ ចូរ​អ្នក​ទាំង​ឡាយ ឲ្យបុរសនោះឡើងទៅលើប្រាសាទ ហើយ​ចាត់​ចែង​នូវ​កាម​គុណ​ទាំង ៥ ចុះ ឯរាជបុរសទាំងនោះ ក៏ឲ្យបុរសនោះឡើងទៅ លើ​ប្រាសាទ​​ហើយ​ចាត់ចែងនូវកាមគុណទាំង ៥ បពិត្ររាជញ្ញៈ ចុះ​មហា​-បពិត្រ សម្គាល់​ហេតុ​នោះថាដូចមេ្តច កាលបើបុរសនោះបានងូតទឹកស្អាត ហើយ​​លាប​កាយស្រួល​​​បួល កាត់សក់កោរពុកមាត់ ស្រេចហើយ ពាក់​គ្រឿង​​​​ប្រដាប់កែវមណី ស្លៀកសំពត់ពណ៌ស ស្រេចហើយ​ឡើង​ទៅ​លើ​ប្រាសាទ​ដ៏ប្រសើរ ឲ្យគេ​បម្រើ​​​​​​ឲ្យ​ឆ្អែតស្កប់ស្កល់ដោយកាមគុណទាំង ៥ ហើយ តើ​វា​នៅ​​​តែ​មាន​សេចក្តី​​​​​​ប្រាថ្នា នឹងមុជចុះ​ទៅក្នុងរណ្តៅលាមកនោះ​ ទៀត​​​ឬ ។ បពិត្រ​​​ព្រះ​កស្សប​​​ដ៏ចម្រើន មិនត្រូវការប្រាថ្នាទៀតទេ ។ ចុះ​ដំណើរ​​​នោះ តើព្រោះ​ហេតុ​ដូចមេ្តច ។ បពិត្រព្រះកស្សបដ៏ចម្រើន (ព្រោះ) រណ្តៅ​លាមក​មិន​ជា​ទី​ពេញ​ចិត្ត ជារបស់មិនស្អាតផង ជាចំណែកនៃរបស់​មិន​ស្អាតផង មានក្លិនស្អុយ​ផង ជាចំណែកនៃរបស់មានក្លិនស្អុយផង ជា​របស់​​គួរធុញ​ទ្រាន់​ផង ជាចំណែកនៃរបស់គួរធុញទ្រាន់ផង ជា​របស់​គួរ​ខ្ពើម​រអើម​​ផង ជាចំណែក​នៃរបស់​គួរ​ខ្ពើម​រអើមផង ។ ថ្វាយព្រះពររាជញ្ញៈ មនុស្ស​ទាំងឡាយ ក៏យ៉ាង​នោះ​ដែរ គឺជាបុគ្គលមិនស្អាតផង ជាចំណែក​នៃ​បុគ្គល​​មិនស្អាតផង មាន​ក្លិន​ស្អុយផង ជាចំណែកនៃបុគ្គលមានក្លិនស្អុយផង គួរធុញទ្រាន់ផង ជា​ចំណែក​​នៃបុគ្គល​គួរធុញទ្រាន់ផង គួរខ្ពើមរអើមផង ជាចំណែក​នៃ​បុគ្គល​គួរ​ខ្ពើមរ​អើមផង នៃទេវតាទាំងឡាយ បពិត្ររាជញ្ញៈ ក្លិនមនុស្សធុំអាក្រក់ ផ្សាយ​​​​​ឡើងទៅ​កាន់​ឋានទេញ្តចំនួន ១០០ យោជន៍ ពួក​មិត្រ​​អាមាត្យ​និង​ញាតិសាលោហិត របស់មហាបពិត្រ ជាអ្នក​វៀរចាក​បាណាតិបាត វៀរចាក​អទិន្នាទាន វៀរចាក​កាមេសុមិច្ឆាចារ វៀរចាកមុសាវាទ វៀរ​ចាក​បិ​សុ​ណា​វា​ចា​ វៀរចាកផរុសវាចា វៀរចាកសម្ផប្បលាបៈ មិន​មាន​អភិជ្ឈា មិនមា​ន​ចិ​ត្ត​ព្យាបាទ ជាសម្មាទិដ្ឋិ លុះ​​បែក​ធ្លាយរាងកាយ​ខាង​មុខ​អំពី​​​សេចក្តីស្លាប់ បាន​ទៅ​កើតឋាន​សុគតិសួគ៌​​ទេវលោកហើយ​នឹង​មក​ប្រាប់​ថា លោកដទៃមាន ពួក​​​​​សត្វជា​ឱបបាតិកៈ​​មាន ផល​វិបាក​របស់​កម្ម​ទាំង​ឡាយ​ ដែលសត្វ​ធ្វើ​ល្អ​ធ្វើ​​អាក្រក់ មាន​​ដោយហេតុនេះ ដូចមេ្តចបាន ឱរាជញ្ញៈ បើតាមបរិយាយ​នេះ​ឯង សូម​មហាបពិត្រ បែរព្រះយោបល់​យល់​មក​យ៉ាង​នេះ​​​វិញថា លោក​ដទៃ​​​​មាន ពួក​សត្វជាឱបបាតិកៈមាន ផលវិបាក​ របស់​កម្ម​ទាំងឡាយ ដែលសត្វធ្វើល្អធ្វើ​អាក្រក់មាន ដោយហេតុនេះ ។</p>
        <p><a class='ref km' id='km១៤៥' href='#km១៤៥'>១៤៥</a>ព្រះកស្សបដ៏ចម្រើនពោលយ៉ាងនេះ ក៏គួរដែរហើយ ប៉ុន្តែ​ខ្ញុំនៅ​តែ​​​មាន​សេចក្តីយល់ឃើញក្នុងហេតុនុ៎ះ យ៉ាងនេះថា លោកដទៃ​មិន​មាន ពួក​សត្វ​​​​​​ជាឱបបាតិកៈមិនមាន ផលវិបាករបស់កម្មទាំងឡាយ ​ដែល​សត្វ​ធ្វើ​ល្អ​ធ្វើ​​អាក្រក់មិនមាន ដោយហេតុនេះ ។ ថ្វាយព្រះពររាជញ្ញៈ ចុះបរិយាយ​នៅ​មាន​​​ទៀតឬ ។បេ។ បពិត្រព្រះកស្សបដ៏ចម្រើន បរិយាយនៅមានទៀត ។បេ។ ថ្វាយ ព្រះពររាជញ្ញៈ ចុះបរិយាយនោះ តើដូចមេ្តច ។ បពិត្រព្រះ​កស្សប​ដ៏​-ចម្រើន​​​ ពួកមិត្រអាមាត្យ និងញាតិសាលោហិតរបស់ខ្ញុំក្នុងលោកនេះ ជាអ្នក​វៀរ ចាក​​បាណាតិបាត វៀរចាកអទិន្នាទាន វៀរចាកកាមេសុមិច្ឆា វៀរចាក​​​​​​-មុសា​​​វាទ វៀរចាកសុរាមេរយមជ្ជប្បមាទដ្ឋាន លុះសម័យខាងក្រោយមក ពួកមិត្រអាមាត្យជាដើមនោះមានអាពាធ ដល់នូវសេចក្តីទុក្ខ ឈឺចាប់ជា​ទម្ងន់ កាលបើខ្ញុំដឹងថាឥឡូវនេះ ពួកមិត្រអាមាត្យទាំងនេះ មុខជាមិនសះស្បើយ ចាក​អាពាធ​​​​នេះទេ ខ្ញុំក៏ចូលទៅរកពួកមិត្រអាមាត្យទាំងនោះ ហើយនិយាយ​យ៉ាង​នេះ​ថា នែអ្នកដ៏ចម្រើនទាំងឡាយ មានសមណញ្រហ្មណ៍ ពួកមួយនិយាយ​យ៉ាង​នេះ យល់ឃើញយ៉ាងនេះថា ពួកជនណា ជាអ្នកវៀរចាកបាណាតិបាត វៀរចាកអទិន្នា​ទាន វៀរចាកកាមេសុមិច្ឆាចារ វៀរចាកមុសាវាទ វៀរចាក​សុរា​មេរយ​មជ្ជ​​​ប្បមាទដ្ឋាន លុះពួកជនទាំងនោះ បែកធ្លាយរាងកាយ ខា ង មុខអំពី​សេចក្តី​​​ស្លាប់ តែងទៅកើតឯឋានសុគតិសួគ៌ទេវលោក ជាមួយនឹង ពួកទេវតា ជាន់តាវត្តិង្ស (ឥឡូវនេះ) អ្នកដ៏ចម្រើនទាំងឡាយសោត ជា អ្នក វៀរចាក​បាណា​​​តិបាត វៀរចាកអទិន្នាទាន វៀចាកកាមេសុមិច្ឆាចារ វៀរ ចាក មុសាវាទ វៀរចាកសុរាមេរយមជ្ជប្បមាទដ្ឋានហើយ បើពាក្យរបស់​សមណ​ញ្រហ្មណ៍​ទាំង​នោះជាពាក្យពិតមែន អ្នកដ៏ចម្រើនទាំងឡាយ លុះ បែកធ្លាយរាងកាយ ខាងមុខអំពីសេចក្តីស្លាប់ គង់នឹងទៅកើតឯឋានសុគតិ សួគ៌ទេវលោក ជា​មួយ​នឹង​ពួកទេវតាជាន់តាវត្តិង្សពុំខាន នែអ្នកដ៏ចម្រើន ទាំងឡាយ បើអ្នក​ទាំងឡាយ​​​​បែកធ្លាយរាងកាយ ខាងមុខអំពីសេចក្តីស្លាប់ បានទៅកើតឯឋាន​សុគតិ​​​​សួគ៌ទេវលោក ជាមួយនឹងពួកទេវតាជាន់តាវត្តិង្ស មែន អ្នកទាំងឡាយ ត្រូវមកប្រាប់យើងផងថាលោកដទៃមាន ពួកសត្វ​ជា​ឱប​បា​-តិកៈ​មាន ផល​វិបាក​របស់​​កម្មទាំងឡាយ ដែលសត្វធ្វើល្អធ្វើអាក្រក់មាន ដោយ​ហេតុនេះ ព្រោះ​ថា អ្នកទាំងឡាយដ៏ចម្រើន ជាបុគ្គលដែលយើងគួរជឿ យើងគួរ​ទទួល​ស្តាប់​ពាក្យ​បាន ហេតុណា ដែលអ្នកដ៏ចម្រើនទាំងឡាយ បានឃើញហើយ ហេតុ​នុ៎ះ នឹងទុកដូចជាយើងបានឃើញដោយខ្លួនឯងដែរ ពួក​មិត្រ​អាមាត្យ​ទាំង​​នោះទទួលពាក្យរបស់ខ្ញុំថា ករុណាវិសេស ហើយ​មិន​ឃើញ​​​​​ត្រឡប់​មក​ប្រាប់​សោះ ទាំងមិនបញ្ជូនបម្រើមកឡើយ បពិត្រ​ព្រះកស្សប​ដ៏​ចម្រើន បរិយាយ​នេះ​ឯង ដែលនាំឲ្យខ្ញុំមានគំនិតយ៉ាងនេះថា លោក​ដទៃ​មិន​មាន​ពួកសត្វជាឱបបាតិកៈមិនមាន ផលវិបាករបស់កម្មទាំងឡាយ​​ ដែល​សត្វ​​ធ្វើ​ល្អ​ធ្វើ​អាក្រក់​​​​មិនមាន ដោយហេតុនេះ ។</p>
        <p><a class='ref km' id='km១៤៦' href='#km១៤៦'>១៤៦</a>ថ្វាយព្រះពររាជញ្ញៈ បើដូច្នោះ អាត្មាភាពនឹងត្រឡប់​សួរមហា​-បពិត្រ​​​ក្នុងបរិយាយនេះវិញ ប្រស្នានេះពេញព្រះហឫទ័យមហាបពិត្រ​យ៉ាង​ណា សូមមហាបពិត្រព្យាករប្រស្នានោះយ៉ាងនោះចុះ បពិត្ររាជញ្ញៈ ១០០ ឆ្នាំ​របស់មនុស្សត្រូវជា ១ យប់ ១ ថ្ងៃរបស់ទេវតាជាន់តាវត្តិង្ស រាប់រាត្រី​នោះ​បាន​ ៣០ រាត្រីត្រូវជា ១ ខែ រាប់ខែនោះបាន ១២ ខែ ត្រូវជា ១ ឆ្នាំ រាប់ឆ្នាំ​នោះ​​​បានមួយពាន់ឆ្នាំទិព្យ ជាប្រមាណនៃអាយុ របស់ពួកទេវតាជាន់​តាវ​ត្តិ​ង្ស​ ពួកមិត្រអាមាត្យនិងញាតិសាលោហិតណា ជាអ្នកបានវៀរចាកបាណាតិ​បា​ត វៀរចាកអទិន្នាទាន វៀចាកកាមេសុមិច្ឆាចារ វៀរចាកមុសាវាទ វៀរចាក​សុរា​-មេ​​រយមជ្ជប្បមាទដ្ឋានហើយ លុះបែកធ្លាយរាងកាយ ខាងមុខអំពីសេចក្តី ស្លាប់ បានទៅកើតឯឋានសុគតិសួគ៌ទេវលោក ជាមួយនឹងពួក​ទេវតា​ជាន់​តាវត្តិង្ស ចុះបើពួកមិត្រអាមាត្យទាំងនោះ មានគំនិតយ៉ាងនេះថា ចាំយើង​ទាំងឡាយ​​​ឲ្យគេបម្រើឲ្យឆ្អែតស្កប់ស្កល់ដោយកាមគុណទាំង ៥ ជាទិព្យ អស់​​​យប់​និងថ្ងៃពីរ ឬ បីសិនរួចសឹមយើងទៅប្រាប់ ដល់ព្រះបាទ​បាយា​សិ​រាជញ្ញៈ​ថា លោកដទៃមាន ពួកសត្វជាឱបបាតិកៈមាន ផលវិបាករបស់​កម្ម​ទាំង​ឡាយ​ ដែលសត្វធ្វើល្អធ្វើអាក្រក់មាន ដោយហេតុនេះ ចុះពួក​មិត្រ​អាមាត្យ​​​ជា​ដើម​នោះគប្បីមកទូលមហាបពិត្រថា លោកដទៃមាន ពួកសត្វជា​ឱបបាតិកៈ​មាន ផលវិបាករបស់កម្មទាំងឡាយ ដែលសត្វធ្វើ​ល្អធ្វើ​អាក្រក់​មាន ដោយហេតុ​នេះ តើទាន់ឬទេ ។ បពិត្រព្រះកស្សបដ៏ចម្រើន មកប្រាប់​មិន​ទាន់ទេ បពិត្រ​ព្រះ​​​កស្សបដ៏ចម្រើន បានជាមកប្រាប់មិនទាន់ ព្រោះថាខ្ញុំ​មុខ​​​ជានឹងស្លាប់​បាត់​​​ទៅមុនយូរណាស់ហើយ ចុះអ្នកណាមក​ ប្រាប់ដំ​ណឹង​នេះ​ដ​ល់​​​ព្រះកស្សប​ដ៏​ចម្រើន​​​ថា ពួកទេវតាជាន់តាវត្តិង្សមាន ឬថាពួក​ទេវតា​ជាន់​តាវត្តិង្ស​មាន​អាយុ​វែង​​​យ៉ាងនេះ យើងមិនទាន់ជឿព្រះកស្សបដ៏ចម្រើន ថា ពួក​​​ទេវតាជាន់​តាវត្តិង្ស​​​មាន ឬថាពួកទេវតាជាន់តាវត្តិង្សមានអាយុវែង យ៉ាងនេះ​​​​​​ទេ ។ ថ្វាយ​​​​ព្រះពររាជញ្ញៈ ប្រៀបដូចជាបុរសខ្វាក់អំពីកំណើត មិន​ដែល​ឃើញ​រូប​ខ្មៅ​​​ ឬ ស មិនដែលឃើញរូបដែលមានសម្បុរខៀវ មិនដែលឃើញ​រូប​មានសម្បុរ​លឿង មិនដែលឃើញរូបមានសម្បុរក្រហម មិនដែលឃើញរូប​មាន​​​​សម្បុរ​ហង្សបាទ មិនដែលឃើញរបស់ស្មើនិងមិនស្មើ មិនដែលឃើញ​រូប​ផ្កាយ​​ទាំង​ឡាយ មិនដែលឃើញព្រះចន្ទនិងព្រះអាទិត្យទេ មនុស្សខ្វាក់​នោះ​​​​​មុខជា​នឹង​និយាយ​យ៉ាងនេះថា រូបខ្មៅឬសគ្មានទេ បុគ្គលអ្នកឃើញរូបខ្មៅ ឬសគ្មានទេ រូបខៀវគ្មានទេ បុគ្គលអ្នកឃើញរូបមានសម្បុរខៀវគ្មានទេ រូប​សម្បុរ​លឿង​គ្មាន​​ទេ បុគ្គលអ្នកឃើញរូបសម្បុរក្រហមគ្មានទេ រូបសម្បុរ​ហង្ស​​​បាទ​គ្មានទេ បុគ្គលអ្នកឃើញរូបសម្បុរហង្សបាទគ្មានទេ របស់​ស្មើ​និង​ មិន​ស្មើ​គ្មាន​ទេ បុគ្គលអ្នកឃើញរបស់ស្មើនិងមិនស្មើគ្មានទេ រូបផ្កាយគ្មានទេ បុគ្គល​អ្នក​​ឃើញរូបផ្កាយគ្មានទេ ព្រះចន្ទនិងព្រះអាទិត្យគ្មានទេ បុគ្គលអ្នកឃើញ​នូវ​​​​​ព្រះចន្ទនិងព្រះអាទិត្យគ្មានទេ អាត្មាអញមិនស្គាល់របស់នុ៎ះ អាត្មាអញ​មិន ឃើញរបស់នុ៎ះហេតុដូច្នោះ របស់នោះគ្មានទេ បពិត្ររាជញ្ញៈដ៏ចម្រើន កាលបើមនុស្សខ្វាក់អំពីកំណើតនិយាយ (យ៉ាងនោះ) ឈ្មោះថានិយាយ​ត្រូវ​​​ឬទេ ។ បពិត្រព្រះកស្សបដ៏ចម្រើនមិនត្រូវទេ (ព្រោះ) រូបខ្មៅឬសមាន បុគ្គល​​​​អ្នក​​ឃើញរូបខ្មៅឬសមាន រូបខៀវមាន បុគ្គលអ្នកឃើញរូបខៀវមាន ។បេ។ របស់ស្មើនិងមិនស្មើមាន បុគ្គលអ្នកឃើញរបស់ស្មើនិងមិនស្មើមាន រូប​ផ្កាយ​មាន បុគ្គលអ្នកឃើញរូបផ្កាយមាន ព្រះចន្ទព្រះអាទិត្យមាន បុគ្គលអ្នក​ឃើញ​​​​​​​​ព្រះចន្ទព្រះអាទិត្យមាន បពិត្រព្រះកស្សបដ៏ចម្រើន កាលបើ​បុរស​ខ្វាក់​អំ​ពីកំណើត និយាយថាអាត្មាអញមិនស្គាល់របស់នុ៎ះ អាត្មាអញមិន​ឃើញ​​​​​របស់នុ៎ះ ព្រោះហេតុនោះ របស់នោះមិនមានទេ ដូច្នេះឈ្មោះថា និយាយ​មិនត្រូវសោះឡើយ ។ ថ្វាយព្រះពររាជញ្ញៈ យ៉ាងហ្នឹងមែនហើយ អង្គ​​​​​មហាបពិត្រទុកដូចមនុស្សខ្វាក់អំពីកំណើតប្រាកដ (បានជា) មហាបពិត្រ​ត្រាស់​​​​​យ៉ាងនេះថា ចុះមានអ្នកណាមកប្រាប់ដំណឹងនេះ ដល់ព្រះក​ស្សប​ដ៏​ចម្រើន​​ថា ពួកទេវតាជាន់តាវត្តិង្សមាន ឬថា ពួកទេវតាជាន់​តាវត្តិង្ស​មា​ន​អាយុ​​​វែង​យ៉ាងនេះ យើងមិនជឿ (ពាក្យរបស់) ព្រះកស្សបដ៏ចម្រើនថា ពួក​ទេវតា​ជាន់តាវត្តិង្សមាន ឬថា ពួកទេវតាជាន់តាវត្តិង្សមានអាយុវែង យ៉ាង​នេះ​ទេ បពិត្ររាជញ្ញៈ ព្រះអង្គសម្គាល់យកដោយមំសចក្ខុនេះ យ៉ាងណា ឯ​លោកដទៃ បុគ្គលមិនគប្បីឃើញបានយ៉ាងនោះឡើយ បពិត្ររាជញ្ញៈ​ពួក​សមណ​ញ្រហ្មណ៍ណា អាស្រ័យសេពសេនាសនៈទាំងឡាយដ៏ស្ងាត់ ដែល​តាំង​​​នៅក្នុង​ព្រៃតូចនិងព្រៃធំ ពួកសមណញ្រហ្មណ៍ទាំងនោះ មិនប្រមាទ មានព្យាយាមដុតកម្តៅកិលេស មានចិត្តឆ្ពោះទៅកាន់ព្រះនិញ្វន ជម្រះ​នូវ​ទិព្វចក្ខុនៅក្នុងព្រៃស្ងាត់នោះ ពួកសមណញ្រហ្មណ៍ទាំងនោះឯង ទើប​ឃើញ​​​​​លោកនេះផង លោកដទៃផង ពួកសត្វជាឱបបាតិកៈផង ដោយចក្ខុ​ដូច​ជាទិព្យដ៏បរិសុទ្ធកន្លងចក្ខុជារបស់មនុស្សធម្មតា បពិត្ររាជញ្ញៈ ឯបុគ្គល គប្បី​​​ឃើញលោកដទៃ យ៉ាងនោះឯង មិនមែន​ដូច​ជាមហា​បពិត្រ​សម្គាល់​ដោយ​​​​​មំសចក្ខុនេះទេ ឱរាជញ្ញៈ បើតាមបរិយាយនេះ សូមមហាបពិត្រ​បែរ​ព្រះ​យោបល់យ៉ាងនេះវិញថា លោកដទៃមាន ពួកសត្វជាឱបបាតិកៈមាន ផល​វិបាករបស់កម្មទាំងឡាយ ដែលសត្វធ្វើល្អធ្វើអាក្រក់មាន ដោយហេតុ​នេះ​ ។</p>
        <p><a class='ref km' id='km១៤៧' href='#km១៤៧'>១៤៧</a>ព្រះកស្សបដ៏ចម្រើន ពោលយ៉ាងនេះក៏គួរម្យ៉ាងដែរហើយ ប៉ុន្តែខ្ញុំនៅតែមានសេចក្តីយល់ឃើញហេតុនុ៎ះ យ៉ាងនេះថា លោកដទៃមិន មាន ពួកសត្វជាឱបបាតិកៈមិនមាន ផលវិបាករបស់កម្មទាំងឡាយ ដែល សត្វធ្វើល្អធ្វអាក្រក់មិនមាន ដោយហេតុនេះ ។ ថ្វាយព្រះពររាជញ្ញៈ ចុះ បរិយាយនៅមាន (ទៀត) ឬ ។បេ។ បពិត្រព្រះកស្សបដ៏ចម្រើន បរិយាយ នៅមាន ។បេ។ ថ្វាយព្រះពររាជញ្ញៈ បរិយាយនោះ តើដូចមេ្តច ។ បពិត្រព្រះកស្ស-បដ៏ចម្រើន ក្នុងលោកនេះ ខ្ញុំឃើញពួកសមណញ្រហ្មណ៍មានសីល មាន ធម៌ល្អ ចង់តែរស់ មិនចង់ស្លាប់ ប្រាថ្នាតែសេចក្តីសុខ ស្អប់ខ្ពើមទុក្ខ បពិត្រ ព្រះកស្សបដ៏ចម្រើន ខ្លួនខ្ញុំនោះមានសេចក្តីត្រិះរិះយ៉ាងនេះថា បើពួក សមណញ្រហ្មណ៍ដ៏ចម្រើនទាំងនេះ មានសីល មានធម៌ល្អ គប្បីដឹងយ៉ាង នេះថា យើងទាំងឡាយ កាលបើស្លាប់ពីលោកនេះទៅ មុខជានឹងបានសេចក្តី សុខប្រសើរ ឥឡូវនេះ ពួកសមណញ្រហ្មណ៍ដ៏ចម្រើនទាំងនេះមានសីល មានធម៌ដ៏ល្អហើយ គួរតែស៊ីថ្នាំពិសក្តី យកកាំបិតមក (អារកខ្លួន) ឯងក្តី ចងក សម្លាប់ក្តី លោតទំលាក់ទៅក្នុងជ្រោះក្តី តែពួកសមណញ្រហ្មណ៍ដ៏ចម្រើន នេះ មានសីល មានធម៌ល្អហើយ មិនដឹងយ៉ាងនេះថា យើងកាលបើស្លាប់ពី លោកនេះទៅ នឹងបានសេចក្តីសុខប្រសើរដូច្នេះឡើយ ព្រោះហេតុនោះ បានជាពួកសមណញ្រហ្មណ៍ដ៏ចម្រើននេះ មានសីល មានធម៌ល្អហើយ នៅ​តែ​ចង់រស់ មិនចង់ស្លាប់ ប្រាថ្នាតែសេចក្តីសុខ ស្អប់ខ្ពើមទុក្ខ បពិត្រ​ព្រះកស្សប​ដ៏​ចម្រើន បរិយាយនេះឯង ដែលនាំឲ្យខ្ញុំមានសេចក្តីចូលចិត្ត យ៉ាងនេះថា លោក​ដទៃមិនមាន ពួកសត្វជាឱបបាតិកៈមិនមាន ផលវិបាករបស់កម្មទាំង- ឡាយ ដែលសត្វធ្វើល្អធ្វើអាក្រក់មិនមាន ដោយហេតុនេះ ។</p>
        <p><a class='ref km' id='km១៤៨' href='#km១៤៨'>១៤៨</a>ថ្វាយព្រះពររាជញ្ញៈ បើដូច្នោះ អាត្មាភាពនឹងធ្វើសេចក្តី ឧបមាថ្វាយមហាបពិត្រ ព្រោះពួកបុរសជាអ្នកចេះដឹងខ្លះ ក្នុងលោកនេះគង់យល់ សេចក្តីនៃភាសិត ដោយពាក្យឧបមាបាន បពិត្ររាជញ្ញៈ កាលពីព្រេងនាយ មក មានញ្រហ្មណ៍ម្នាក់មានប្រពន្ធពីរនាក់គឺ ប្រពន្ធម្នាក់ មានកូនប្រុស ១ មានអាយុ ១០ ឆ្នាំ ឬ ១២ ឆ្នាំ ប្រពន្ធម្នាក់ទៀត កំពុងតែមានគភ៌ ជិតនឹង សម្រាល ​​ក្នុងពេលនោះញ្រហ្មណ៍ជា (ស្វាមី) នោះក៏ធ្វើមរណកាលទៅ លំដាប់ នោះ មាណពជាកូននោះបាននិយាយនឹងម្តាយចុងយ៉ាងនេះថា នែអ្នក ម្តាយ​​ដ៏ចម្រើន របស់ណាគឺទ្រព្យក្តី ស្រូវក្តី ប្រាក់ក្តី មាសក្តី របស់ទាំងអស់ នោះជារបស់ខ្ញុំ ឯអ្នកមិនត្រូវបានចំណែកតិចតួចក្នុងសម្បត្តិនេះទេ នែអ្នកម្តាយ ដ៏ចម្រើន សូមអ្នកម្តាយប្រគល់ទ្រព្យមត៌តជារបស់បិតាឲ្យមកខ្ញុំ ។ កាល មាណពនោះនិយាយយ៉ាងនេះ នាងញ្រហ្មណីនោះ បាននិយាយនឹង មាណព​​​​​​នោះយ៉ាងនេះថា នែកូនចូរបាបង្អង់សិន ទម្រាំអញសម្រាលកូនរួច សិនបើកូននោះ ជាកូនប្រុស កូនប្រុសនោះ នឹងត្រូវបានទ្រព្យបន្តិចបន្តួច ដែរ បើកូននោះជាកូនស្រី កូនស្រីនោះ នឹងបានធ្វើជាភរិយារបស់អ្នក ។ មាណពនោះ និយាយនឹងម្តាយចុងជាគម្រប់ពីរដងយ៉ាងនេះថា នែអ្នក​ម្តាយ​​​របស់ណាគឺទ្រព្យក្តី ស្រូវក្តី ប្រាក់ក្តី មាសក្តី របស់ទាំងអស់​នោះ​ជា​របស់​ខ្ញុំ អ្នកមិនត្រូវបានចំណែកតិចតួចក្នុងសម្បត្តិនេះទេ នែអ្នកម្តាយដ៏ចម្រើន ចូរអ្នកប្រគល់ទ្រព្យមត៌កជារបស់បិតាឲ្យមកខ្ញុំ ។ នាងញ្រហ្មណីនោះ​និយាយនឹងមាណពនោះ ជាគម្រប់ពីរដងទៀតយ៉ាងនេះថា នែបាចូរអ្នក​បង្អង់​សិន ទម្រាំអញសម្រាលកូនរួច បើកូននោះជាកូនប្រុស កូនប្រុសនោះ នឹងត្រូវបានទ្រព្យបន្តិចបន្តួចដែរ បើកូននោះជាកូនស្រី កូនស្រីនោះនឹង​បាន​ជាភរិយារបស់អ្នក ។ មាណពនោះ និយាយនឹងម្តាយចុងជាគម្រប់បីដង យ៉ាងនេះថា នែអ្នកម្តាយដ៏ចម្រើន របស់ណាគឺទ្រព្យក្តី ស្រូវក្តី ប្រាក់ក្តី មាស ក្តី របស់ទាំងអស់នោះជារបស់ខ្ញុំ អ្នកមិនត្រូវបានចំណែកតិចតួចក្នុងសម្បត្តិនេះ ទេ នែអ្នកម្តាយ ចូរអ្នកប្រគល់ទ្រព្យមត៌កជារបស់បិតាឲ្យមកខ្ញុំ ។ លំដាប់នោះ ឯង នាងញ្រហ្មណីនោះ កាន់កាំបិតចូលទៅក្នុងបន្ទប់ហើយវះពោះខ្លួនឯង គិតថា បើជាប្រុសឬស្រី អាត្មាអញគង់ដឹងច្បាស់បាន នាងញ្រហ្មណីនោះ ហេតុតែល្ងង់មិនឈ្លាសវៃ ស្វែងរកទ្រព្យមត៌ត ដោយមិនត្រូវទំនង ក៏ដល់នូវ សេចក្តីវិនាសទាំងខ្លួនផង ជីវិតផង កូនក្នុងគភ៌កផង សម្បតិ្តផង ដោយពិត បពិត្ររាជញ្ញៈ ព្រះអង្គជាបុគ្គលល្ងង់មិនឈ្លាសវៃ ស្វែងរកបរលោកដោយ ខុសទំនង គង់នឹងដល់នូវសេចក្តីវិនាស ដូចជាញ្រហ្មណីដែលល្ងង់មិន ឈ្លាសវៃ ស្វែងរកសម្បត្តិដោយមិនត្រូវទំនង ក៏បានដល់នូវសេចក្តីវិនាស ដូច្នោះមិនខាន ។ បពិត្ររាជញ្ញៈ សមណញ្រហ្មណ៍ទាំងឡាយមានសីល មានធម៌ល្អ រមែងមិនផ្តាច់បង់នូវអាយុ ដែលមិនទាន់អស់ទេ មួយវិញទៀត អ្នកប្រាជ្ញទាំងឡាយ តែងរង់ចាំកាលឲ្យអាយុដល់កំណត់ ។ បពិត្ររាជញ្ញៈ សមណព្រាហ្មណ៍ទាំងឡាយមានសីល មានធម៌ល្អ មានជីវិតវិសេសជាង ពួកជនដទៃ បពិត្ររាជញ្ញៈ ពួកសមណញ្រហ្មណ៍ មានសីល មានធម៌ល្អ ឋិតនៅអស់កាលយូរអង្វែង ដោយប្រការណា ពួកសមណញ្រហ្មណ៍ទាំង នោះ រមែងបាននូវបុណ្យច្រើន នឹងប្រតិបត្តិដើម្បីប្រយោជន៍ ដល់ជនច្រើន ដើម្បីសេចក្តីសុខដល់ជនច្រើន ដើម្បីអនុគ្រោះដល់សត្វលោក ដើម្បីសេចក្តី ចម្រើន ដើម្បីប្រយោជន៍ ដើម្បីសេចក្តីសុខដល់ទេវតានិងមនុស្សទាំង​ឡាយ ដោយប្រការដូច្នេះឯង ។ ឱរាជញ្ញៈ បើតាមបរិយាយនេះ សូមមហាបពិត្រ បែរព្រះយោបល់យល់មក យ៉ាងនេះវិញថា លោកដទៃមាន ។បេ។ ផល​វិបាក​​មាន ដោយហេតុនេះ ។</p>
        <p><a class='ref km' id='km១៤៩' href='#km១៤៩'>១៤៩</a>ព្រះកស្សបដ៏ចម្រើន និយាយយ៉ាងនេះក៏គួរហើយ ប៉ុន្តែខ្ញុំនៅ តែមានសេចក្តីយល់ក្នុងហេតុនុ៎ះ យ៉ាងនេះថា លោកដទៃមិនមាន ។បេ។ ផល វិបាក​មិនមាន ដោយហេតុនេះ ។ ថ្វាយព្រះពររាជញ្ញៈ ចុះបរិយាយមានទៀត​ឬ ។បេ។ បពិត្រព្រះកស្សបដ៏ចម្រើន បរិយាយនៅមាន ។បេ។ ថ្វាយព្រះពរ​-រាជញ្ញៈ ចុះបរិយាយតើដូចម្តេច ។ បពិត្រព្រះកស្សបដ៏ចម្រើន ពួករាជបុរស ក្នុង​ដែននេះចាប់ចោរ ដែលប្រព្រឹត្តអាក្រក់យកមកបង្ហាញខ្ញុំថា បពិត្រព្រះ​អង្គ​​ដ៏ចម្រើន អ្នកនេះជាចោរប្រព្រឹត្តអាក្រក់នឹងព្រះអង្គ ព្រះអង្គសព្វព្រះ​ហឫទ័យ​ដាក់អាជ្ញាណាដល់ចោរនេះ សូមព្រះអង្គដាក់អាជ្ញានោះមក ខ្ញុំក៏​និយាយ​​​ទៅនឹងរាជបុរសទាំងនោះ យ៉ាងនេះថា ម្នាលអ្នកដ៏ចម្រើនបើ​ដូច្នោះ ចូរអ្នកទាំងឡាយ ចាប់បុរសនេះទាំងរស់បោះទៅក្នុងខ្ទះ ហើយ​គ្របមាត់ខ្ទះ យកស្បែកស្រស់ពាសដាស រួចយកដីស្អិតសើមមក​បូក​ឲ្យ​ក្រាស់ ហើយ​លើក​​​ដាក់លើចង្រ្កានរួចដុតភ្លើង ឯរាជបុរសទាំងនោះ ទទួល​ពាក្យ​របស់ខ្ញុំថា ករុណាវិសេស ហើយក៏ចាប់បុរសនោះទាំងរស់បោះទៅក្នុង​ខ្ទះ គ្របមាត់ខ្ទះ យកសែ្បកស្រស់មកពាសដាស រួចយកដីស្អិតសើមមកបូកឲ្យក្រាស់ រួច​ដាក់​លើចង្រ្កានហើយដុតភ្លើង ។ កាលដែលយើងដឹងថា បុរសនោះស្លាប់ហើយ ទើបឲ្យពួករាជបុរសដាក់ខ្ទះនោះចុះមក គាស់ដី​ស្អិត​​បង្ហើបមាត់សន្សឹម ៗ ហើយ​ពិនិត្យមើលដោយបំណងថា យើងនឹងចាំ​មើល​ជីវៈ (ព្រលឹង) របស់ចោរ​នោះ​ដែល​ចេញទៅ តែយើងមិនឃើញជីវៈរ​បស់​ចោរនោះ​ចេញទៅសោះ ។ បពិត្រព្រះ​កស្សប​ដ៏ចម្រើន បរិយាយនេះឯង ដែលនាំ​ឲ្យខ្ញុំ​មានគំនិត យ៉ាងនេះ​ថា​ លោក​ដទៃ​មិនមាន ពួកសត្វជាឱបបាតិកៈមិនមាន ផលវិបាករបស់​កម្ម​ទាំងឡាយ ដែលសត្វធ្វើល្អ ធ្វើអាក្រក់មិនមាន ដោយ​ហេតុ​នេះ ។ ថ្វាយព្រះពររាជញ្ញៈ បើ​ដូច្នោះ អាត្មាភាពនឹងត្រឡប់​សួរ​មហាបពិត្រ ក្នុង​បរិយាយ​​​នេះវិញ ប្រស្នា​នេះ ពេញព្រះហឫទ័យ​នៃ​មហា​បពិត្រយ៉ាងណា សូមមហាបពិត្រព្យាករ​ប្រស្នា​​នោះយ៉ាងនោះ ។ បពិត្រ​រាជញ្ញៈ ទ្រង់ធ្លាប់​ចូល​ទៅ​​​កាន់ទីព្រះបន្ទំ ក្នុង​វេលា​ថ្ងៃ បានទ្រង់ព្រះសុបិន​ឃើញ​សួនច្បារ​ជា​ទី​សប្បាយ​ ព្រៃជាទីសប្បាយ (ទេសភាព) ផែនដីជាទី​សប្បាយ ស្រះឈូក​ជា​ទី​សប្បាយ ដែរឬទេ ។ បពិត្រ​ព្រះ​កស្សបដ៏ចម្រើន ខ្ញុំ​ធ្លាប់ចូល​ទៅកាន់​ដំណេក​ក្នុង​​​វេលាថ្ងៃ ធ្លាប់​យល់​សប្តិ​ឃើញសួនច្បារជាទីសប្បាយ ព្រៃជាទីសប្បាយ ផែនដីជាទីសប្បាយ ស្រះ​ឈូក​ជា​ទីសប្បាយដែរ ។ ចុះក្នុងសម័យនោះ មាន​ពួក​​​ស្រីគមខ្លះ ស្រីតឿខ្លះ ក្មេង​ស្រី​​កំពុង​ពេញ​ល្បែង​ខ្លះ ក្មេងស្រីតូច ៗ ខ្លះ ចាំរក្សាព្រះអង្គដែរឬទេ ។ បពិត្រ​​​​​ព្រះកស្សបដ៏ចម្រើន អើក្នុងសម័យនោះ មានពួកស្រីគមខ្លះ ស្រី​តឿ​ខ្លះ ក្មេងស្រីកំពុងពេញ​ល្បែង​ខ្លះ ក្មេងស្រីតូច ៗ ខ្លះ ចាំរក្សាខ្ញុំដែរ ។ ចុះ​ពួក​ស្រី​ទាំងនោះ ឃើញ​ព្រលឹង​របស់​មហាបពិត្រ​កំពុង​ចូលមក ឬកំពុង​ចេញ​ទៅដែរឬទេ ។ បពិត្រ​ព្រះកស្សបដ៏ចម្រើន មិន​ឃើញ​​​ទេ ។ ឱរាជញ្ញៈ​អម្បាល​​យ៉ាងពួកស្រីទាំង​នោះនៅរស់ គង់មិន​ឃើញ​ព្រលឹង​​របស់​មហា​បពិត្រ​​​​​​​​កំពុងរស់នៅ កាលចូល​មកឬចេញទៅ ចំណង់​បើ​មនុស្ស​ស្លាប់​ទៅ​ហើយ មហាបពិត្រនឹង​ទតឃើញ​ព្រលឹង កាលចូលមក ឬចេញទៅ​ដូចមេ្តច​បាន​ ។​ ឱរាជញ្ញៈ បើតាមបរិយាយ​នេះ​ឯង សូម​មហាបពិត្រ​យល់​មកយ៉ាងនេះ​វិញ​ថា លោក​ដទៃមាន ពួកសត្វជា​ឱបបាតិកៈមាន ផល​វិបាក​​​​​របស់​កម្ម​ទាំងឡាយ ដែលសត្វធ្វើល្អ ធ្វើអាក្រក់​មាន ដោយ​ហេតុ​នេះ​​​ ។</p>
        <p><a class='ref km' id='km១៥០' href='#km១៥០'>១៥០</a>ព្រះកស្សបដ៏ចម្រើន ពោលយ៉ាងនេះ ក៏គួរដែរហើយ ប៉ុន្តែខ្ញុំ​នៅ​​​តែមានសេចក្តីយល់ក្នុងហេតុនុ៎ះយ៉ាងនេះថា លោកដទៃមិនមាន ពួក​សត្វ​​​​​​ជាឱបបាតិកៈមិនមាន ផលវិបាករបស់កម្មទាំងឡាយ ដែល​សត្វ​ធ្វើល្អ​ធ្វើអាក្រក់មិនមាន ដោយហេតុនេះ ។ ថ្វាយព្រះពររាជញ្ញៈ ចុះបរិយាយ​នៅមានទៀតដែរឬ ។បេ។ បពិត្រព្រះកស្សបដ៏ចម្រើន បរិយាយនៅមាន ។បេ។ ថ្វាយព្រះពររាជញ្ញៈ បរិយាយនោះ តើដូចមេ្តច ។ បពិត្រព្រះកស្សប​ដ៏ចម្រើន ពួករាជបុរសក្នុងដែននេះ ចាប់ចោរដែរប្រព្រឹត្ត​អាក្រក់​យក​មក​ឲ្យ​ខ្ញុំ​​​ថា បពិត្រព្រះអង្គដ៏ចម្រើន អ្នកនេះជាចោរប្រព្រឹត្តអាក្រក់នឹងព្រះអង្គ ព្រះអង្គសព្វព្រះហឫទ័យ ដាក់អាជ្ញាណា ដល់ចោរនេះ សូមដាក់អាជ្ញា​នោះ​ចុះ ខ្ញុំក៏និយាយនឹងរាជបុរសទាំងនោះ យ៉ាងនេះថា ម្នាលអ្នកដ៏ចម្រើន បើ​ដូច្នោះ ចូរអ្នកទាំងឡាយ យកជញ្ជីងថ្លឹងបុរសនេះទាំងរស់​ ហើយយក​ខ្សែ​បន្លោះ​​​ធ្នូចងរឹតរួត មិនឲ្យមានដង្ហើមចេញចូលឲ្យស្លាប់ រួចយកជញ្ជីង​មក​ថ្លឹងម្តងទៀត រាជបុរសទាំងនោះ ទទួលពាក្យរបស់ខ្ញុំថា ករុណាវិសេស​ហើយ ​​ក៏យកជញ្ជីងមកថ្លឹងបុរសនោះទាំងរស់ រួចយកខ្សែបន្លោះធ្នូចងរឹតរួត មិនឲ្យមានដង្ហើមចេញចូលឲ្យស្លាប់ ហើយយកជញ្ជីង មកថ្លឹងម្តងទៀត ​។ កាល​បុរសនោះនៅរស់ ជាបុគ្គលស្រាលជាងផង ទន់ជាងផង គួរដល់​ការងារ​​ជាងផង លុះបុរសនោះស្លាប់ហើយ ក៏បែរជាធ្ងន់ជាងវិញផង​ រឹង​ជាង​វិញផង មិនគួរដល់ការងារអ្វីផង ។ បពិត្រព្រះកស្សបដ៏ចម្រើន បិរយាយ​នេះ​​​​ឯង ដែលនាំឲ្យខ្ញុំមានគំនិតយ៉ាងនេះថា លោកដទៃមិនមាន ពួកសត្វជា​ឱបបាតិកៈ​មិនមាន ផលវិបាករបស់កម្មទាំងឡាយ ដែលសត្វធ្វើល្អ​ធ្វើ​អាក្រក់​​​​​មិនមាន ដោយហេតុនេះ ។</p>
        <p><a class='ref km' id='km១៥១' href='#km១៥១'>១៥១</a>ថ្វាយព្រះពររាជញ្ញៈ បើដូច្នោះ អាត្មាភាពនឹងធ្វើសេចក្តី​ឧបមា​ថ្វាយមហាបពិត្រ បុរសអ្នកចេះដឹងពួកខ្លះ ក្នុងលោកនេះ រមែងយល់សេចក្តីនៃ​ភាសិតដោយឧបមាបាន ។ បពិត្ររាជញ្ញៈ ដូចជាបុរសយកជញ្ជីងថ្លឹងដុំដែក ដែលភ្លើងឆេះរន្ទាលច្រាលឆ្អៅ មានអណ្តាតសន្ធោសន្ធៅ ក្តៅអស់មួយថ្ងៃ លុះសម័យខាងក្រោយមក គេក៏បានយកជញ្ជីងមកថ្លឹងដុំដែក ដែលរលត់​ភ្លើងត្រជាក់អស់ហើយនោះ (ម្តងទៀត) ចុះដុំដែកនោះ ដែលទៅជា​ស្រាល​ជាង​ ឬទន់ជាង ឬគួរដល់ការងារជាង តើក្នុងកាលណា ក្នុងកាលដែល​កំពុង​ឆេះរន្ទាលច្រាលឆ្អៅ មានអណ្តាតសន្ធោសន្ធៅ ឬ ក្នុងកាលដែល​រលត់​ភ្លើង​ត្រជាក់​អស់ហើយ ។ បពិត្រព្រះកស្សបដ៏ចម្រើន ក្នុងកាលណា ដែល​ដុំដែក​នោះ ប្រកបដោយភ្លើង ទាំងប្រកបដោយខ្យល់ កំពុងឆេះ​រន្ទាល​ច្រាលឆ្អៅ មានអណ្តាតសន្ធោសន្ធៅក្នុងកាលនោះឯង ដុំដែកនោះ​ស្រាលជាងផង ទន់​ជាង​ផង គួរដល់ការងារផង លុះតែកាលណា ដុំដែកនោះ មិនប្រកបដោយភ្លើង មិនប្រកបដោយខ្យល់ រលត់ភ្លើងត្រជាក់អស់ហើយ ក្នុង​កាល​នោះ ដុំដែកនោះ ទៅជាធ្ងន់ជាងផង រឹងជាងផង មិនគួរដល់ការងារផង ។ ថ្វាយព្រះពររាជញ្ញៈ កាយនេះឯងក៏យ៉ាងនេះដែរ កាលណាបើបានប្រកបដោយអាយុផង ប្រកប​ដោយ​​​ភ្លើងធាតុផង ប្រកបដោយវិញ្ញាណផង ទើបកាយ​នេះ ទៅ​ជាស្រាល​ជាង​​ផង ទន់ជាងផង គួរដល់ការងារផង តែបើកាលណា កាយនេះ មិន​ប្រកប​​ដោយអាយុផង មិនប្រកបដោយភ្លើងធាតុផង មិន​ប្រកប​ដោយ​វិញ្ញាណ​​​ផងទេ កាយនេះឯង ក៏ទៅជាធ្ងន់ជាងផង រឹងជាងផង មិនគួរ​ដល់​ការងារ​​ផង ។ ឱរាជញ្ញៈ បើតាមបរិយាយនេះ សូមមហាបពិត្រ យល់​យ៉ាង​នេះ​វិញថា លោកដទៃមាន ពួកសត្វជាឱបបាតិកៈមាន ផល​វិបាក​​របស់កម្ម​ទាំងឡាយ ដែលធ្វើល្អធ្វើអាក្រក់មាន ដោយហេតុនេះ ។</p>
        <p><a class='ref km' id='km១៥២' href='#km១៥២'>១៥២</a>ព្រះកស្សបដ៏ចម្រើន ពោលយ៉ាងនេះ ក៏គួរដែរហើយ តែខ្ញុំនៅ​តែមាន សេចក្តីយល់ក្នុងហេតុនុ៎ះ យ៉ាងនេះថា លោកដទៃមិនមាន ពួកសត្វ ជាឱបបាតិកៈមិនមាន ផលវិបាករបស់កម្មទាំងឡាយ ដែលសត្វធ្វើល្អ ធ្វើ​អាក្រក់​មិនមាន ដោយហេតុនេះ ។ ថ្វាយព្រះពររាជញ្ញៈ ចុះបរិយាយនៅ​មាន​ទៀតដែរឬ ។បេ។ បពិត្រព្រះកស្សបដ៏ចម្រើន បរិយាយនៅមាន ។បេ។ ថ្វាយព្រះពររាជញ្ញៈ ចុះបរិយាយនោះតើដូចមេ្តច ។ បពិត្រព្រះកស្សប​ដ៏​ចម្រើន ពួករាជបុរសក្នុងដែននេះ ចាប់បានចោរដែលប្រព្រឹត្តអាក្រក់មកឲ្យខ្ញុំថា បពិត្រព្រះអង្គដ៏ចម្រើន បុរសនេះជាចោរ ប្រព្រឹត្តអាក្រក់នឹងព្រះអង្គ ព្រះ​អង្គ​​​សព្វព្រះហឫទ័យ នឹងដាក់អាជ្ញាណាដល់ចោរនេះ សូមព្រះអង្គ​ដាក់​អាជ្ញា​នោះចុះ ខ្ញុំក៏និយាយយ៉ាងនេះនឹងរាជបុរសទាំងនោះថា នែអ្នកដ៏​ចម្រើន​​ទាំងឡាយ បើដូច្នោះ អ្នកទាំងឡាយ ចូរសម្លាប់បុរសនេះចុះ តែកុំ​ឲ្យខូចស្បែកក្រៅ ស្បែកក្នុង សាច់ សរសៃ ឆ្អឹង និងខួរក្នុងឆ្អឹង ក្រែងលោ​យើងនឹងបានឃើញជីវៈ (ព្រលឹង) របស់បុរសនោះចេញមក រាជបុរសទាំង​នោះ​ទទួលពាក្យរបស់ខ្ញុំថា ករុណាវិសេស ហើយក៏សម្លាប់បុរសនោះ មិនឲ្យមាន​ស្នាមជាំដាំ ត្រង់ស្បែកក្រៅ ស្បែកក្នុង សាច់ សរសៃ ឆ្អឹង និងខួរក្នុងឆ្អឹងឡើយ ។ ក្នុងកាលដែលគេ កំពុងប្រុងប្រៀបនឹងសម្លាប់ចោរនោះ ខ្ញុំបាននិយាយនឹង រាជបុរសទាំងនោះ យ៉ាងនេះថា ម្នាលអ្នកដ៏ចម្រើន បើដូច្នោះ ចូរអ្នក​ទាំងឡាយ ឲ្យបុរសនេះដេកផ្ងារឡើង ក្រែងយើងនឹងបានឃើញ​ជីវៈរបស់​វាចេញមក រាជបុរសទាំងនោះ ក៏ឲ្យបុរសនោះដេកផ្ងារឡើង ។ យើងក៏មិន​ឃើញជីវៈ របស់ចោរនោះចេញមកសោះ ខ្ញុំនិយាយនឹងរាជបុរសទាំងនោះ យ៉ាង​​នេះទៀតថា ម្នាលអ្នកដ៏ចម្រើន បើដូច្នោះ ចូរអ្នកទាំងឡាយ ឲ្យបុរសនេះ​ដេក​ផ្កាប់ ដេកផ្អៀងទៅម្ខាងហើយ ឲ្យដេកផ្អៀងទៅម្ខាងទៀត ហើយលើក បញ្ឈរឡើង លើកសំយ៉ុងក្បាលចុះ យកដៃគោះមើល យកដុំដីគោះមើល យក​​ដំបងគោះមើល យកគ្រឿងសាស្រ្តាគោះមើល ទាញមក ច្រានត្រឡប់​ទៅវិញ ទាញប្រែត្រឡប់ទៅ ត្រឡប់មក ក្រែងយើងនឹងបានឃើញជីវៈ​របស់​បុរសនេះចេញទៅ ឯរាជបុរសទាំងនោះ ក៏ទាញបុរសនោះមក​ច្រានត្រឡប់​ទៅវិញ ទាញប្រែត្រឡប់ទៅត្រឡប់មក ។ យើងក៏មិនបានឃើញជីវៈរបស់​បុរសនោះ ចេញមកសោះ ។ ភ្នែកនោះឯងរបស់បុរសនោះ ក៏នៅ​ជាភ្នែក​ដដែល រូបទាំងឡាយនោះ ក៏នៅជារូបដដែល ប៉ុន្តែបុរសនោះឯង មើលមិន​ឃើញនូវរូបាយតនៈនោះ (ដោយភ្នែកនោះ) សោះ ។ ត្រចៀកនោះឯង ក៏ នៅ​ជា​ត្រចៀកដដែល សំឡេងទាំងឡាយនោះ ក៏នៅជាសំឡេងដដែល ទាល់​​​​តែបុរសនោះ ស្តាប់សទ្ទាយតនៈនោះមិនឮ (ដោយត្រចៀក) សោះ ។ ច្រមុះ​នោះឯង ក៏នៅជាច្រមុះដដែល ក្លិនទាំងឡាយនោះ ក៏នៅជាក្លិនដដែល ​តែថា​បុរសនោះមិនធុំនូវគន្ធាយតនៈ (ដោយច្រមុះនោះ) សោះ ។ អណ្តាត​នោះ​ឯង ក៏នៅជាអណ្តាតដដែល រសទាំងឡាយនោះក៏នៅជា​រស​ដដែល តែថា​បុរស​នោះមិនដឹងច្បាស់នូវរសាយតនៈនោះ (ដោយអណ្តាតនោះ) សោះ ។ កាយនោះ​ឯង ក៏នៅជាកាយដដែល ផោដ្ឋព្វៈទាំងឡាយនោះ ក៏នៅជាផោដ្ឋព្វៈដដែល ទាស់តែបុរសនោះមិនដឹងច្បាស់ នូវផោដ្ឋញ្វយតនៈនោះ (ដោយកាយនោះ) សោះ ។ បពិត្រព្រះកស្សបដ៏ចម្រើន បរិយាយនេះឯង ដែល​នាំឲ្យខ្ញុំ​មាន​សេចក្តី​​​ចូលចិត្តយ៉ាងនេះថា លោកដទៃមិនមាន ពួកសត្វជា​ឱបបាតិកៈ​មិន​មាន ផលវិបាករបស់កម្មទាំងឡាយ ដែលសត្វធ្វើល្អ ធ្វើ​អាក្រក់​​មិនមាន ដោយហេតុនេះ ។</p>
        <p><a class='ref km' id='km១៥៣' href='#km១៥៣'>១៥៣</a>ថ្វាយព្រះពររាជញ្ញៈ បើដូច្នោះ អាត្មាភាពនឹងធ្វើសេចក្តី​ឧបមាថ្វាយមហាបពិត្រ វិញ្ញូបុរសទាំងឡាយពួកខ្លះ ក្នុងលោកនេះ រមែង​យល់សេចក្តីនៃភាសិតដោយឧបមាបាន ។ បពិត្ររាជញ្ញៈ កាលពី​ព្រេង​នាយ​មក មានបុរសផ្លុំស័ង្ខម្នាក់ កាន់ស័ង្ខដើរទៅកាន់ជនបទ ដែលនៅ​ចុងដែន ។ បុរសនោះ ចូលទៅក្នុងស្រុកមួយ លុះចូលទៅដល់ហើយ​ ឈរ​កណ្តាល​ស្រុកផ្លុំស័ង្ខ ៣ ដង ហើយដាក់ស័ង្ខលើផែនដី រួចអង្គុយក្នុងទីដ៏ សម​គួរ ។ បពិត្ររាជញ្ញៈ លំដាប់នោះ ពួកមនុស្សនៅក្នុងបច្ចន្តជនបទនោះ មាន​សេចក្តីត្រិះរិះយ៉ាងនេះថា នៃគ្នាយើងអើយ ចុះសម្លេងនោះ តើជា​សម្លេង​​​អ្វី បានជាគួរឲ្យយើងត្រេកអរ អ្វីដល់ម៉្លេះ គួរឲ្យចង់ស្តាប់អ្វីម៉្លេះ គួរឲ្យ​ភាន់​​​ភាំងអ្វីម៉្លេះ គួរឲ្យជាប់ចិត្តអ្វីម៉្លេះ គួរឲ្យរសាយទុក្ខអ្វីម៉្លេះ ។ មនុស្ស​ទាំង​នោះ​​​ប្រជុំគ្នា ហើយសួរទៅអ្នកផ្លុំស័ង្ខនោះយ៉ាងនេះថា នែអ្នក​ដ៏​ចម្រើន ចុះ​សម្លេង​នោះ ជាសម្លេងអ្វី បានជាគួរឲ្យយើងត្រេកអរអ្វីដល់ម្ល៉េះ គួរឲ្យចង់​ស្តាប់​​​អ្វីម្ល៉េះ គួរឲ្យភាន់ភាំងអ្វីម្ល៉េះ គួរឲ្យជាប់ចិត្តអ្វីម្ល៉េះ គួរឲ្យ​រសាយ​ទុក្ខអ្វីម្ល៉េះ ។ បុរសអ្នកផ្លុំស័ង្ខ និយាយថា ម្នាលអ្នកដ៏ចម្រើន សម្លេងដែលគួរ​ឲ្យអ្នកផង ត្រេកអរយ៉ាងនេះ គួរឲ្យចង់ស្តាប់យ៉ាងនេះ គួរឲ្យភាន់ភាំងយ៉ាង នេះ គួរឲ្យជាប់ចិត្តយ៉ាងនេះ គួរឲ្យរសាយទុក្ខយ៉ាងនេះ សម្លេងនោះ គឺជា​សម្លេងស័ង្ខ នេះឯង ។ មនុស្សទាំងនោះ ក៏ផ្តេកស័ង្ខនោះ ឲ្យផ្ងារឡើង ហើយ​និយាយថា នៃស័ង្ខដ៏ ចម្រើន ចូរឯងបន្លឺ (សម្លេង) ទៅមើល នែស័ង្ខដ៏ចម្រើន ចូរឯងបន្លឺ (សម្លេង) ទៅមើល ។ ស័ង្ខនោះ ក៏មិនបន្លឺ (សម្លេង) សោះ ។ មនុស្សទាំងនោះ ក៏ផ្តាប់ស័ង្ខនោះ ហើយផ្តេកទៅម្ខាង ផ្តេកទៅម្ខាងទៀត ហើយ​លើកបញ្ឈរឡើង សំយុងចុះយកដៃគោះយកដុំដី គោះយក​ដំបង​គោះ យកគ្រឿងសស្រ្តាគោះ ប្រមៀលមក ប្រមៀលទៅ ប្រមៀលចុះ ប្រមៀល​​ឡើង ហើយនិយាយថា នែស័ង្ខដ៏ចម្រើន ចូរឯងបន្លឺ (សម្លេង) ទៅមើល នែស័ង្ខដ៏ចម្រើន ចូរឯងបន្លឺ (សម្លេង) ទៅមើល ។ ស័ង្ខនោះ ក៏នៅ​តែមិនបន្លឺ (សម្លេង) នោះ ។ បពិត្ររាជញ្ញៈ លំដាប់នោះ អ្នកផ្លុំស័ង្ខនោះ មាន​សេចក្តី​​​​​ត្រិះរិះដូច្នេះថា​ពួកមនុស្សអ្នក នៅក្នុងបច្ចន្តជនបទ ទាំងអស់នេះ ហៅ​ពេញ​ជាមនុស្សល្ងង់ មិនសមបើនឹងស្វែងរកសម្លេងស័ង្ខ ដោយខុស​ទំនង​សោះ ។ កាលពួកមនុស្សទាំងនោះ កំពុងមើលបុរសផ្លុំស័ង្ខនោះ ក៏ចាប់​ស័ង្ខ​ផ្លុំ ៣ ដង ហើយកាន់ស័ង្ខដើរចៀសចេញទៅ ។ បពិត្ររាជញ្ញៈ លំដាប់នោះ មនុស្សនៅក្នុងបច្ចន្តជនបទទាំងអស់នោះ មានសេចក្តីត្រិះរិះដូច្នេះថា នែគ្នា យើងអើយ ធម្មតាស័ង្ខនេះ លុះតែកាលណា បានផ្សំនឹងបុរសផង ផ្សំនឹងសេចក្តី​ព្យាយាមផង ផ្សំនឹងខ្យល់ផង ទើបស័ង្ខនេះបន្លឺ (សម្លេង) ក្នុងកាល​ណោះ​បាន​កាលណា បើស័ង្ខនេះមិនបានផ្សំនឹងបុរស មិនបានផ្សំនឹងសេចក្តី​ព្យាយាម មិនបានផ្សំនឹងខ្យល់ទេ ស័ង្ខនេះក៏បន្លឺសម្លេងមិនបាន ។ បពិត្រ​រាជញ្ញៈ កាយនេះក៏ដូច្នោះដែរ កាលណាប្រកបដោយអាយុផង ប្រកបដោយ​ភ្លើង​ធាតុផង ប្រកបដោយវិញ្ញាណផង ក្នុងកាលនោះ ទើបកាយនោះឈានទៅក៏បាន ថយក្រោយក៏បាន ឈរក៏បាន អង្គុយក៏បាន សម្រេចឥរិយាបថដេកក៏បាន ឃើញរូបដោយភ្នែកក៏បាន ស្តាប់សម្លេងដោយត្រចៀកក៏បាន ធុំក្លិនដោយ​ច្រមុះក៏បាន លិទ្ធភ្លក្សរសដោយអណ្តាតក៏បាន ពាល់ត្រូវ​ផោដ្ឋព្វៈ​ដោយ​កាយក៏បាន ដឹងច្បាស់នូវធម្មារម្មណ៍ដោយចិត្តក៏បាន តែកាណាកាយនេះ មិនប្រកបដោយអាយុផង មិនប្រកបដោយភ្លើងធាតុផង មិនប្រកប​ដោយ​វិញ្ញាណផងទេ ក្នុងកាលនោះ កាយនេះឈានទៅមុខក៏មិនបាន ថយក្រោយ​ក៏មិនបាន ឈរក៏មិនបាន អង្គុយក៏មិនបាន សម្រេចឥរិយាបថដេកក៏មិន-​បាន ឃើញរូបដោយចក្ខុក៏មិនបាន ស្តាប់សម្លេងដោយត្រចៀកក៏មិនបាន ធុំក្លិន ដោយច្រមុះក៏មិនបាន លិទ្ធភ្លក្សរសដោយអណ្តាតក៏មិនបាន ប៉ះ​ពាល់​​ត្រូវផោដ្ឋព្វៈ ដោយកាយក៏មិនបាន ដឹងច្បាស់នូវ​ធម្មារម្មណ៍ដោយ​ចិត្ត​ក៏​មិនបាន ។ ឱរាជញ្ញៈ បើតាម បរិយាយនេះ សូមមហាបពិត្រទ្រង់យល់មក យ៉ាង​នេះ​វិញ​ថា លោកដទៃមានពួកសត្វជាឱបបាតិកៈមាន ផលវិបាក​របស់​កម្មទាំងឡាយ ដែលសត្វធ្វើល្អ ធ្វើអាក្រក់មាន ដោយហេតុនេះ ។</p>
        <p>ចប់ បឋមភាណវារៈ ។</p>

        <p><a class='ref km' id='km១៥៤' href='#km១៥៤'>១៥៤</a>ព្រះកស្សបដ៏ចម្រើន និយាយយ៉ាងនេះក៏គួរដែរហើយ ប៉ុន្តែ​ខ្ញុំ​នៅ​តែមានសេចក្តីយល់ក្នុងហេតុនុ៎ះ យ៉ាងនេះទៀតថា លោកដទៃមិនមាន ពួក​សត្វជាឱបបាតិកៈមិនមាន ផលវិបាកនៃកម្មទាំងឡាយ​ដែលសត្វធ្វើ​ល្អ ធ្វើអាក្រក់មិនមាន ដោយហេតុនេះ ។ ថ្វាយព្រះពររាជញ្ញៈ ចុះបរិយាយ​នៅមានទៀតដែរឬ ។បេ។ បពិត្រព្រះកស្សបដ៏ចម្រើន បរិយាយនៅមាន ។បេ។ ថ្វាយព្រះពររាជញ្ញៈ បរិយាយនោះ តើដូចម្តេច ។ បពិត្រព្រះ​កស្សប​ដ៏ចម្រើន ពួករាជបុរសក្នុងដែននេះ ចាប់ចោរដែលប្រព្រឹត្តអាក្រក់មកឲ្យ​ដល់​ខ្ញុំថា បពិត្រព្រះអង្គដ៏ចម្រើន អ្នកនេះ ជាចោរប្រព្រឹត្តអាក្រក់នឹងព្រះ អង្គ ព្រះអង្គសព្វព្រះហឫទ័យ នឹងដាក់អាជ្ញាណាដល់ចោរនេះ សូម​ព្រះ​អង្គ​ដាក់​អាជ្ញានោះចុះ ខ្ញុំនិយាយនឹងរាជបុរសទាំងនោះ យ៉ាងនេះថា នែអ្នក​ដ៏​-ចម្រើន បើដូច្នោះ ចូរអ្នកទាំងឡាយ ឆូតស្បែកក្រៅរបស់បុរសនេះមើល ក្រែង​លោ​​​យើងឃើញជីវៈរបស់បុរសនេះ ពួករាជបុរសទាំងនោះ ក៏ឆូតស្បែកក្រៅ របស់បុរសនោះ ។ យើងក៏មិនបានឃើញជីវៈរបស់បុរសនោះសោះ ។ ខ្ញុំ​និយាយ​នឹងរាជបុរសទាំងនោះ យ៉ាងនេះទៀតថា ម្នាលអ្នកដ៏ចម្រើន បើដូ​ច្នោះ ចូរ​អ្នកទាំងឡាយ ពន្លះស្បែកក្នុង អារសាច់ កាត់សរសៃ កាត់ឆ្អឹង ឆ្កៀល​ខួរ​ក្នុង​​​ឆ្អឹងរបស់បុរសនេះមើល ក្រែងលោយើងបានឃើញេជីវៈរបស់វា រាជបុរសនោះ ក៏​ឆ្កៀលខួរក្នុងឆ្អឹង របស់បុរសនោះ ។ យើងក៏នៅតែមិនឃើញជីវៈ របស់​បុរស​នោះសោះ ។ បពិត្រព្រះកស្សបដ៏ចម្រើន បរិយាយនេះឯង ដែលនាំ​ឲ្យខ្ញុំ​នៅ​មាន​​​គំនិតយ៉ាងនេះថា លោកដទៃមិនមាន ​ពួកសត្វជា​ឱបបាតិកៈ​មិន​​​មាន ផល​​​​វិបាករបស់កម្មទាំងឡាយ ដែលសត្វធ្វើល្អ ធ្វើអាក្រក់មិនមាន ដោយ​ហេតុ​នេះ ។</p>
        <p><a class='ref km' id='km១៥៥' href='#km១៥៥'>១៥៥</a>ថ្វាយព្រះពររាជញ្ញៈ បើដូច្នោះ អាត្មាភាពនឹង​ធ្វើឧបមា​ថ្វាយ​មហា​បពិត្រ វិញ្ញូបុរសពួកខ្លះ ក្នុងលោកនេះ រមែងយល់​សេចក្តី​នៃ​ភាសិត​នេះ ដោយពាក្យឧបមាបាន ។ បពិត្ររាជញ្ញៈ កាលពីព្រេងនាយមក មាន​ជដិល​ម្នាក់​ ជាអ្នកបម្រើភ្លើងនៅក្នុងកុដិស្លឹក ក្នុងព្រៃរំលោង ។ បពិត្រ​រាជញ្ញៈ ក្នុង​កាល​​​នោះ មានពួកឈ្មួញរទេះមួយពួកនៅក្នុងជនបទ បាននាំ​គ្នាចេញ​ទៅ​អំពី​ជន​បទ​នោះ ។ គ្រានោះ ពួកឈ្មួញរទេះនោះ នៅឈប់សំចត ជិតអាស្រមរបស់​ជដិល​ អ្នកបម្រើភ្លើងនោះអស់ ១ យប់ ទើបនាំគ្នាចៀស​ចេញ​ទៅ ។ បពិត្រ​រាជញ្ញៈ គ្រានោះឯង ជដិលអ្នកបម្រើភ្លើងនោះ មាន​សេចក្តី​ត្រិះរិះយ៉ាង​នេះ​​ថា គួរតែអាត្មាអញ​ ចូលទៅត្រង់កន្លែងជាទីសម្នាក់ របស់ពួក​ឈ្មួញ​រទេះ​នោះ​ ក្រែងជួនជាបានគ្រឿងឧបករណ៍អ្វីមួយក្នុងទីនុ៎ះ ។ ទើបជដិល​អ្នក​បម្រើ​ភ្លើង​​​នោះ ក្រោកឡើងពីព្រលឹម ចូលទៅ​ត្រង់កន្លែង​ជាទី​សម្នាក់របស់ពួកឈ្មួញរទេះ​នោះ លុះចូលទៅដល់ហើយ ក៏បានឃើញក្មេងតូច​ក្បាល​​ត្រងោល ដេកផ្ងារ ដែល​​គេចោលក្នុងទីសម្នាក់របស់​ពួក​ឈ្មួញ​រទេះ​នោះ​ ។ ជដិលនោះ លុះ​ឃើញ​​​ហើយ ក៏មានសេចក្តីត្រិះរិះយ៉ាងនេះថា កាល​បើ​​អាត្មាអញ មើល​បំណាំ​​​​​បណ្តោយឲ្យមនុស្សស្លាប់ ដោយហេតុណា ហេតុនុ៎ះ ​​​​​មិនសមគួរដល់​អាត្មា​អញឡើយ បើដូច្នោះ ​គួរតែអាត្មា​អញ​យក​ទារក​​នេះទៅ​ឯអាស្រម​ថែ​​ទាំ ចិញ្ចឹមឲ្យចម្រើនឡើង ។ ទើបជដិល​អ្នក​បម្រើ​ភ្លើង​នោះ នាំយកទារកនោះ ទៅ​អាស្រម ថែទាំចិញ្ចឹមឲ្យចម្រើនឡើង ។ ក្នុងកាលដែលទារកនោះមាន​អាយុ ១០ ឆ្នាំ ឬ ១២ ឆ្នាំ ទើប​ជដិល​អ្នក​បម្រើ​ភ្លើង​​​នោះ មានករណីកិច្ច​មួយ​កើត​ឡើង ក្នុងជនបទ ។ ទើបជដិល​អ្នក​បម្រើ​ភ្លើង​នោះ បាន​ផ្តាំ​នឹង​ទារក​នោះ យ៉ាងនេះថា នែបា អញប្រាថ្នា​នឹង​ទៅ​កាន់​ជន​បទ នែបា ត្រូវឯងបម្រើភ្លើង ប្រុងកុំឲ្យភ្លើងរបស់ឯងរលត់ឡើយ បើជួន​ជា​ភ្លើងរបស់ឯងរលត់ កាំបិតនេះ ឧសនេះ ឈើពំនួតភ្លើងនេះ មានត្រូវ​ឯង​យក​ទៅបង្កាត់ភ្លើង ហើយ​បម្រើ​ភ្លើង (កុំខាន) ។ លំដាប់នោះ​ជដិល​អ្នក​បម្រើ​ភ្លើង​នោះ ផ្តែផ្តាំទារកយ៉ាងនេះហើយ ក៏ទៅកាន់ជនបទ ។ ទារកនោះ កំពុងតែខ្វល់ខ្វាយដោយល្បែង ភ្លើង​ក៏​រ​លត់អស់ ។ ទើបទារកនោះ មាន​សេចក្តី​ត្រិះរិះយ៉ាងនេះថា បិតាបាន​ផ្តាំ​អាត្មា​អញ យ៉ាងនេះថា នែបា ចូរ​ឯង​បម្រើ​ភ្លើង កុំឲ្យភ្លើងរបស់ឯង​រលត់​ឡើយ បើជួនជាភ្លើង​របស់ឯង​រលត់​ហើយ កាំបិតនេះ ឧសនេះ ឈើពំនួត​ភ្លើង​​​នេះមាន ត្រូវឯង​យក​ទៅ​បង្កាត់​ភ្លើង​​​ ហើយបម្រើភ្លើង (កុំខាន) បើ​ដូច្នោះ គួរតែអាត្មាអញបង្កាត់ភ្លើង ហើយ​បម្រើ​ភ្លើងចុះ ។ កាលនោះ ទារក​នោះ យកកាំបិតចាំង​ឈើ​ពំនួត​មើល​ដោយ​គិត​ថា ធ្វើម្តេចហ្ន៎អាត្មា​អញ​​​នឹងបានភ្លើងនេះ ។ ទារកនោះ ក៏មិន​បាន​ភ្លើង​​​សោះ ហើយ​ក៏​ពុះ​ឈើ​ពំនួត​​​ជាពីរចំណែក បីចំណែក បួនចំណែក ប្រាំចំណែក ដប់​ចំណែក ម្ភៃចំណែក ធ្វើឲ្យ​ជា​ចម្រៀក​តូច ៗ លុះ​ធ្វើ​ឲ្យ​ជា​ចម្រៀក​​​ល្អិត ៗ ហើយ ក៏យកទៅបុកក្នុងត្បាល់ លុះ​​បុកក្នុងត្បាល់រួចហើយ រោយទៅតាមខ្យល់ខ្លាំង ដោយបំណងថា ធ្វើ​ម្តេច​​​ហ្ន៎ អាត្មាអញ​នឹង​បាន​ភ្លើង​នេះ ។ ទារកនោះ ក៏នៅ​តែ​មិន​បាន​ភ្លើង​សោះ ។ លំដាប់នោះ ជដិល​អ្នក​បម្រើ​ភ្លើង​នោះ សម្រេចកិច្ចដែលត្រូវធ្វើ ក្នុង​ជន​បទ​នោះហើយ ​បាន​ចូល​ទៅ​អាស្រម​​​របស់ខ្លួន លុះចូលទៅដល់ហើយ បាន​និយាយ​នឹងទារក​នោះ​ ​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​យ៉ាង​នេះ​ថា ហៃបា ហេតុដូចម្តេច ក៏ឯងឲ្យភ្លើងរលត់ ។ ទារក​នោះនិយាយថា បពិត្របិតា ខ្ញុំកំពុងតែខ្វល់ខ្វាយ ដោយការលេងក្នុងទីនេះ ភ្លើង​ក៏រលត់ខ្ញុំមាន​សេចក្តី​ត្រិះរិះ​​​​​យ៉ាងនេះថា បិតាបានផ្តាំអាត្មាអញ យ៉ាង​នេះ​​​​​​​​​​ថា នែបា ឯង​ត្រូវ​បម្រើ​ភ្លើង នែបា ឯងកុំឲ្យភ្លើងរលត់ឡើយ បើជួន​ជា​ភ្លើង​​របស់ឯងរលត់ កាំបិត​នេះ​ ឧសនេះ ឈើពំនួតភ្លើងនេះ ឯងត្រូវយក​ទៅ​បង្កាត់​​​ភ្លើង (កុំខាន) បើ​ដូច្នោះ អាត្មាអញគួរតែបង្កាត់ភ្លើង ហើយបម្រើភ្លើងចុះ បពិត្របិតា លំដាប់នោះ​ឯង ខ្ញុំក៏យកកាំបិតច្រាសឈើពំនួត ដោយបំណងថា ធ្វើ​ម្តេច​ហ្ន៎ អាត្មា​អញ​នឹង​បានភ្លើងអេះ ។ ខ្ញុំក៏មិនបានភ្លើងសោះឡើយ ខ្ញុំ​ក៏​ពុះ​​​​ឈើពំនួត​ភ្លើង​ជា​ពីរ​ចំណែក បីចំណែក បួនចំណែក ប្រាំចំណែក ដប់ចំណែក ម្ភៃ​ចំណែក​ ធ្វើ​ឲ្យ​ជា​ចម្រៀក​តូច​​ ៗ លុះធ្វើឲ្យជាចម្រៀកតូច ៗ រួចហើយ ក៏​យក​ទៅ​បុក​ក្នុង​ត្បាល់ លុះបុកក្នុងត្បាល់ហើយ ក៏រោយទៅតាមខ្យល់ខ្លាំង ដោយ​បំណង​ថា ធ្វើម្តេចហ្ន៎ អាត្មាអញនឹងបានភ្លើង ខ្ញុំក៏មិនបានភ្លើងសោះ ។ គ្រានោះ​ឯង ជដិល​ជា​អ្នកបម្រើភ្លើងនោះ មានសេចក្តីត្រិះរិះយ៉ាងនេះថា ទារកនេះ ហៅពេញ​ជា​មនុស្ស​ខ្លៅ​​​ មិនវាងវៃមែន មិនសមបើនឹងស្វែងរកភ្លើង ដោយខុស​ទំនង​សោះ​ ។ កាល​ដែល​ទារក​​​នោះកំពុងសម្លឹងមើល ជដិលនោះ ក៏ចាប់យក​ឈើ​ពំនួត​ភ្លើង ហើយពួត​ឲ្យ​កើត​​​​ភ្លើង រួចនិយាយនឹងទារកនោះ យ៉ាងនេះថា នែបា ភ្លើង​គេ​ត្រូវ​ពួត​ឲ្យ​ឆេះ​យ៉ាងនេះ មិនមែនដូចជាបាឯង ជាមនុស្សឆោតមិនវាងវៃ ស្វែងរកភ្លើង ដោយ​ខុសទំនងដូច្នោះទេ ។ បពិត្ររាជញ្ញៈ ឯមហាបពិត្រក៏យ៉ាងនោះដែរ គឺ​ជា​មនុស្សខ្លៅ មិនវាងវៃ ស្វែងរកបរលោកដោយខុសទំនង បពិត្ររាជញ្ញៈ សូម​មហា​បពិត្រ​​​លះ​បង់​ទិដ្ឋិ​អាក្រក់នោះចេញ បពិត្ររាជញ្ញៈ សូមមហាបពិត្រ លះប​ង់​ទិដ្ឋិ​អាក្រក់​នុ៎ចេញ ទិដ្ឋិដ៏អាក្រក់ (ប្រព្រឹត្តទៅ) ដើម្បីមិនជាប្រយោជន៍ ដើម្បីសេចក្តី​ទុក្ខ​អស់​កាល​​​យូរ កុំបី​មាន​ដល់មហាបពិត្រឡើយ ។</p>
        <p><a class='ref km' id='km១៥៦' href='#km១៥៦'>១៥៦</a>ព្រះកស្សបដ៏ចម្រើន ពោលយ៉ាងនេះ ក៏សមម្យ៉ាងដែរហើយ ប៉ុន្តែ ខ្ញុំមិនអាចនឹងលះបង់នូវទិដ្ឋិអាក្រក់នេះចេញបានទេ ព្រោះថា ព្រះ​បាទ​​​​​​​​​បស្សេទិកោសលក្តី ពួកព្រះរាជាខាងក្រៅក្តី ដឹងច្បាស់នូវខ្ញុំ ថា​ព្រះបាទ​បាយា​​សិ​​រាជញ្ញៈ ធ្លាប់មានវាទៈយ៉ាងនេះ មានទិដ្ឋិយ៉ាងនេះថា លោក​ដទៃ​មិន​មាន ពួកសត្វជាឱបបាតិកៈមិនមាន ផលវិបាករបស់កម្មទាំងឡាយ ដែល​​​​​​​​​​​​​សត្វ​​ធ្វើល្អ ធ្វើអាក្រក់មិនមាន ដោយហេតុនេះ ។ បពិត្រ​ព្រះកស្សប​ដ៏​-ចម្រើន បើខ្ញុំនឹងលះបង់ទិដ្ឋិអាក្រក់នេះចេញហើយ មុខជាអ្នកផងនឹង​ស្តី​ឲ្យ​ខ្ញុំ​ថា ព្រះបាទបាយាសិរាជញ្ញៈ ហៅពេញជាមនុស្សខ្លៅ មិនវាងវៃ ប្រកាន់តែ សេចក្តី​ខុស ដូច្នេះ ខ្ញុំមុខជានឹងត្រឡប់ប្រកាន់ទិដ្ឋិនោះវិញ ដោយសេចក្តី​ក្រោធ​​​ខ្លះ ខ្ញុំនឹងត្រឡប់ប្រកាន់ទិដ្ឋិនោះវិញ ដោយការលុបគុណខ្លះ ខ្ញុំនឹង​ត្រឡប់​​​ប្រកាន់ទិដ្ឋិនោះវិញ ដោយការប្រឡងវាសនាខ្លះ ។</p>
        <p><a class='ref km' id='km១៥៧' href='#km១៥៧'>១៥៧</a>ថ្វាយព្រះពររាជញ្ញៈ បើដូច្នោះ អាត្មាភាពនឹងធ្វើឧបមា ថ្វាយ​មហាបពិត្រ ពួកវិញ្ញូបុរសខ្លះ ក្នុងលោកនេះ រមែងយល់សេចក្តីនៃភាសិត ដោយ​ពាក្យឧបមាបាន ។ បពិត្ររាជញ្ញៈ កាលពីព្រេងនាយមកមាន​ឈ្មួញ​រទេះ​​​ច្រើន នាំរទេះប្រមាណ ១ ពាន់ បរចេញពីជនបទខាងកើត ទៅកាន់​ជន​បទខាងលិច ។ ពួកឈ្មួញរទេះនោះ ទៅក្នុងទីណា ៗ ។ ស្មៅ ឧស ទឹក និង​​​​​ស្លឹក​​ឈើខៀវខ្ចី ក្នុងទីនោះ ៗ ក៏ឆាប់អស់ទៅ ។ ក្នុងពួកឈ្មួញ រទេះនោះឯង មាននាយឈ្មួញរទេះពីរនាក់ ម្នាក់មានរទេះ ៥០០ ម្នាក់​ទៀត​មាន​​​រទេះ ៥០០ ។ លំដាប់នោះឯង នាយឈ្មួញរទេះទាំងនោះ មាន​សេចក្តី​ត្រិះរិះ ដូច្នេះ​​​ថា ពួកឈ្មួញរទេះនេះឯង មានរទេះ ១ ពាន់ យើងទាំងឡាយ​ទៅ​​នៅ​ក្នុង​ទីណា ៗ ស្មៅ ឧស ទឹក និងស្លឹកឈើខៀវខ្ចី ក្នុងទីនោះ ៗ ក៏ឆាប់​អស់​ទៅ​ណាស់ បើដូច្នោះ មានតែយើងរាល់គ្នា ចែកពួកឈ្មួញរទេះនេះ ជាពីរ​ចំណែក គឺ ១ ចំណែក ៥០០ រទេះ ១ ចំណែកទៀត ៥០០ រទេះ ។ នាយ​ឈ្មួញ​ទាំង​នោះ ក៏បានចែកឈ្មួញរទេះនោះជាពីរចំណែក គឺ ១ ចំណែក ៥០០ រទេះ ១ ចំណែកទៀត ៥០០ រទេះ ។ នាយឈ្មួញរទេះម្នាក់ បានផ្ទុកនូវស្មៅ ឧស ទឹកជាច្រើន ហើយនាំគ្នាបររទេះតទៅ ។ កាល​ដែល​ពួក​ឈ្មួញ​រទេះ​នោះ​ បរចេញទៅ អស់ពីរបីថ្ងៃ ក៏បានឃើញបុរសមានសម្បុរខ្មៅ មានភ្នែកក្រហម ចងបាច់កូនសរ ប្រដាប់ដោយផ្កាកុមុទ មានសំពត់ទទឹក មានសក់ទទឹក បររថ​ដ៏​ល្អ មានកង់ប្រឡាក់ដោយភក់ មកជួបគ្នានៅពាក់កណ្តាលផ្លូវ លុះឃើញ​ហើយ​ក៏សួរដូច្នេះថា​ នែអ្នកដ៏ចម្រើន អ្នកមកពីទីណា ។ បុរស​សម្បុរ​ខ្មៅនោះ ឆ្លើយថា​ខ្ញុំមកពីជនបទឯណោះ ។ ពួកឈ្មួញរទេះ ក៏សួរ​ទៀត​ថា អ្នកនឹងទៅក្នុងទីណា ។ បុរសនោះប្រាប់ថា ខ្ញុំនឹង​ទៅ​ជនបទ​ឯណោះ ។ ពួកឈ្មួញរទេះសួរថា នែអ្នកដ៏ចម្រើន ផ្លូវលំបាកខាងមុខ ៗ មា​ន​មហា​មេឃ​បង្អោរភ្លៀងជោកជាំ ខ្លះដែរឬ ។ បុរសនោះឆ្លើយប្រាប់ថា អើ​អ្នក​ដ៏​ចម្រើន ផ្លូវលំបាកខាងមុខ ៗ មានមហាមេឃបង្អោរភ្លៀងជោកជាំ ផ្លូ​វ​ទាំងឡាយ​​​ មាន​ទឹក​ពេញ​ពាស មានទាំងស្មៅ ឧស ទឹកជាច្រើន នែអ្នកដ៏ចម្រើន ចូរអ្នក​ទាំងឡាយ​ចោល​ស្មៅ ឧស ទឹក ចាស់ទាំងឡាយចេញទៅ ចូរបរ​រទេះ​ទាំងឡាយ ដែលមានបន្ទុកស្រាល ៗ ទៅឆាប់ ៗ ចុះ កុំឲ្យពួកគោលំបាក​ឡើយ ។ លំដាប់​​​​នោះ​ឯង នាយឈ្មួញរទេះនោះ ប្រាប់ពួកឈ្មួញរទេះថា នែ​អ្នកដ៏ចម្រើន បុរសនេះ បាននិយាយយ៉ាងនេះថា ផ្លូវលំបាកខាងមុខ ៗ មាន​មហា​មេឃបង្អោរភ្លៀងជោកជាំ ផ្លូវទាំងឡាយ មានទឹកពេញពាស មាន​ទាំង​ស្មៅ ឧស ទឹកជាច្រើន នែអ្នកដ៏ចម្រើន ចូរអ្នកទាំងឡាយចោល ស្មៅ ឧស ទឹក​​​ចាស់ចេញទៅ ចូរបររទេះទាំងឡាយ មានបន្ទុកស្រាល ៗ ទៅឆាប់ ៗ ចុះ កុំឲ្យ​ពួកគោលំបាកឡើយ នែអ្នកដ៏ចម្រើន ចូរអ្នកទាំងឡាយ ចោលស្មៅ ឧស ទឹកចាស់ទាំងឡាយចេញទៅ ចូរនាំគ្នាបររទេះទាំងឡាយ មាន​បន្ទុក​ស្រាល ៗ ទៅចុះ ។ ពួកឈ្មួញរទេះទាំងនោះ ទទួលពាក្យនាយឈ្មួញរទេះ​នោះ​​ថា អើអ្នកដ៏ចម្រើន ហើយក៏ចោលស្មៅ ឧស ទឹកចាស់ចេញ ហើយ​នាំ​គ្នីគ្នាបររទេះ ដែលមានបន្ទុកស្រាល ៗ ទៅ ។ ពួកឈ្មួញរទេះទាំងនោះ ក៏​មិន​បានឃើញស្មៅ ឧស ឬទឹកក្នុងដំណាក់ពួកឈ្មួញរទេះជាដំបូងផង ក្នុង​ដំណាក់​​​​​ពួកឈ្មួញរទេះជាគម្រប់ពីរផង ។ ក្នុងដំណាក់ពួកឈ្មួញរទេះទី ៣ ផង ។ ក្នុងដំណាក់ពួកឈ្មួញរទេះទី ៤ ផង ។ ក្នុងដំណាក់ពួកឈ្មួញរទេះទី ៥ ផង ។ ក្នុងដំណាក់ពួកឈ្មួញរទេះទី ៦ ផង ។ មិនបានឃើញស្មៅ ឧស ឬទឹក ក្នុងដំណាក់ពួកឈ្មួញរទេះទី ៧ ផង ហើយក៏ដល់នូវសេចក្តីវិនាស​ទាំង​​​​​​អស់គ្នា ។ ពួកមនុស្ស ឬពួកសត្វចិញ្ចឹម ក៏មានច្រើនក្នុងឈ្មួញរទេះនោះ ។ បុរស​​​​មានសម្បុរខ្មៅនោះ គឺជាយក្ស ជាអមនុស្ស ក៏ស៊ីពួក​មនុស្ស​នឹង​សត្វ​ចិញ្ចឹម​​ទាំងអស់នោះ ។ នៅ​សល់​តែ​ឆ្អឹង​ទទេ ប៉ុណ្ណោះឯង ។ កាលណា នាយ​ឈ្មួញ​រ​ទេះ ទី ២ បានដឹងថាឥឡូវនេះ ពួកឈ្មួញរទេះនោះ ចេញ​ទៅ​យូរ​ថ្ងៃ​​ហើយ ក៏ផ្ទុកស្មៅ ឧស ទឹកជា ច្រើននាំគ្នាបរ​រទេះ​ចេញទៅទៀត ។ លុះពួក​ឈ្មួញ​​​​រទេះនោះ បរទៅអស់ពីរបីថ្ងៃ ក៏បានឃើញបុរសមានសម្បុរខ្មៅ មាន​ភ្នែក​ក្រហមចងបាច់កូនសរ ប្រដាប់ដោយផ្កាកុមុទ មានសំពត់ទទឹក មាន​សក់​​ទទឹក កំពុងបររទេះដ៏ល្អ មានកង់ប្រឡាក់ដោយភក់ មកជួបគ្នានៅ​ពាក់​កណ្តាល​​ផ្លូវ លុះឃើញហើយក៏សួរ យ៉ាងនេះថា នែអ្នកដ៏ចម្រើន អ្នកមកពី ទីណា ។ បុរសសម្បុរខ្មៅនោះឆ្លើយថា ខ្ញុំមកពីជនបទឯណោះ ។ ពួក​ឈ្មួញ​រទេះសួរថា អ្នកនឹងទៅក្នុងទីណា ។ បុរសនោះប្រាប់ថា ខ្ញុំនឹង​ទៅ​ជន​បទ​ឯណោះ ។ ពួកឈ្មួញរទេះសួរថា នែអ្នកដ៏ចម្រើនផ្លូវលំបាកខាងមុខ ៗ មាន​​​​មហាមេឃបង្អោរភ្លៀងជោកជាំខ្លះ ដែរឬ ។ បុរសនោះឆ្លើយប្រាប់ថា អើ​អ្នក​ដ៏​ចម្រើន ក្នុងផ្លូវលំបាកខាងមុខ ៗ មានមហាមេឃបង្អោរភ្លៀងជោកជាំ ផ្លូវ​ទាំងឡាយ មានទឹកពេញពាសមានទាំងស្មៅ ឧស ទឹកជាច្រើន នែអ្នក​ដ៏​ចម្រើន ចូរអ្នកទាំងឡាយ ចោលស្មៅ ឧស ទឹកចាស់ចេញទៅ ចូរបរតែ​រទេះ​ទាំងឡាយ ដែលមានបន្ទុកស្រាល ៗ ទៅឆាប់ ៗ ចុះ កុំឲ្យ​ពួក​គោ​លំបាក​ឡើយ ។ លំដាប់នោះឯង នាយឈ្មួញរទេះនោះ ក៏បានប្រាប់​ពួក​ឈ្មួញ​រទេះ​ថា នែអ្នកដ៏ចម្រើន បុរសនេះបាននិយាយ យ៉ាងនេះថា ក្នុងផ្លូវលំបាក​ខាង​មុខ ៗ មានមហាមេឃ បង្អោរភ្លៀងជោកជាំ ផ្លូវទាំងឡាយ មានទឹក​ពេញ​ពាស មានទាំងស្មៅ ឧស ទឹកជាច្រើន នែអ្នកដ៏ចម្រើន ចូរអ្នកទាំងឡាយ ចោលស្មៅ ឧស ទឹកចាស់ចេញទៅ ចូរបរតែរទេះទាំងឡាយ មានបន្ទុក​ស្រាល ៗ ទៅឲ្យឆាប់ ៗ ចុះ កុំឲ្យពួកគោលំបាកឡើយ ដូច្នេះ ម្នាលអ្នកដ៏​ចម្រើន បុរសនេះមិនមែនជាមិត្រ មិនមែនជាញាតិសាលោហិតរបស់យើងទេ យើង​នឹង ទៅដោយជឿពាក្យបុរសនេះ ដូចម្តេចបាន អ្នកទាំងឡាយ មិនត្រូវ​ចោល​ស្មៅ ឧស ទឹក ចាស់ឡើយ ។ ចូរអ្នកទាំងឡាយ នាំគ្នាបររទេះទៅ យក​ទាំងរបស់ ដែលបានផ្ទុកមកហើយ យើងកុំចោលរបស់ចាស់យើងឡើយ ។ ពួក​​​ឈ្មួញរទេះទាំងនោះ ទទួលពាក្យនាយឈ្មួញរទេះនោះថា អើអ្នកដ៏​ចម្រើន ហើយក៏នាំគ្នាបររទេះទៅ យកទាំងរបស់ដែលបានផ្ទុកមក​ហើយ​នោះ ។ ពួកឈ្មួញរទេះទាំងនោះ ក៏មិនបានឃើញស្មៅ ឧស ទឹក ក្នុង​ដំណាក់​ពួកឈ្មួញរទេះ ជាដំបូងផង ។ ក្នុងដំណាក់ពួកឈ្មួញរទេះទី ២ ផង ។ ក្នុងដំណាក់ពួកឈ្មួញរទេះទី ៣ ផង ។ ក្នុងដំណាក់ពួកឈ្មួញរទេះទី ៤ ផង ។ ក្នុងដំណាក់ពួកឈ្មួញរទេះទី ៥ ផង ។ ក្នុងដំណាក់ពួកឈ្មួញរទេះទី ៦ ផង ។ មិនបានឃើញស្មៅ ឧស ឬ ទឹកក្នុងដំណាក់ពួកឈ្មួញរទេះ ទី ៧ ផង បាន​ឃើញ​តែពួកឈ្មួញនោះ ដែលដល់នូវសេចក្តីវិនាសប៉ុណ្ណោះ ។ ពួកមនុស្ស ឬសត្វចិញ្ចឹម ក៏មានច្រើន ក្នុងពួកឈ្មួញរទេះនោះ ។ ពួក​ឈ្មួញ​រទេះ​ទាំង​នោះ​ បានឃើញតែឆ្អឹងមនុស្សនិងសត្វចិញ្ចឹមទាំងនេះ ។ ឯបុរស​មាន​សម្បុរ​ខ្មៅ​នោះ គឺជាយក្ស ជាអមនុស្ស បានស៊ីមនុស្សនិងសត្វចិញ្ចឹមនោះ (អស់ទៅ) ។ លំដាប់នោះឯង នាយឈ្មួញរទេះនោះ បានប្រាប់​ពួកឈ្មួញ-រទេះថា នែអ្នកដ៏ចម្រើន ពួកឈ្មួញរទេះនោះឯង ដែលដល់​នូវ​សេចក្តីវិនាស ព្រោះតែនាយឈ្មួញរទេះជាបរិនាយក ជាមនុស្សល្ងង់នោះ ។ ម្នាល​អ្នក​ដ៏​ចម្រើន បើដូច្នោះ ទ្រព្យរបស់ទាំងឡាយណា ក្នុងពួករទេះរបស់​យើង ជា​របស់​​​​មានថ្លៃតិច ចូរអ្នកទាំងឡាយ ចោលទ្រព្យរបស់ទាំង​នោះ​ចេញ ហើយ​យក​​​តែរបស់ទាំងឡាយ ដែលមានថ្លៃច្រើន ក្នុងពួករទេះនេះ​ចុះ ។ ពួក​ឈ្មួញ​​​​រទេះទាំងនោះ ទទួលពាក្យរបស់នាយឈ្មួញរទេះថា អើអ្នកដ៏​ចម្រើន ហើយ ក៏ចោលទ្រព្យរបស់ទាំងឡាយ ដែលមានថ្លៃតិច ក្នុងពួក​រទេះ​ខ្លួន​ហើយ យកតែទ្រព្យរបស់ដែលមានថ្លៃច្រើន ក្នុងពួករទេះនោះ រួចឆ្លង​ផុត​អំពី​ផ្លូវ​លំបាកនោះ បានដោយសួស្តី ព្រោះតែនាយឈ្មួញរទេះ ជា​បរិនាយក​នោះឯង ជាបណ្ឌិតឈ្លាសវៃ ។ បពិត្ររាជញ្ញៈ មហាបពិត្រក៏​យ៉ាង​នោះឯង ជាបុគ្គលខ្លៅ មិនវាសវៃ ស្វែងរកបរលោកដោយខុសទំនង គង់នឹង​ដល់​នូវ​សេចក្តី​វិនាស ដូចបុរស ជានាយឈ្មួញរទេះនោះ មួយទៀត ពួក​ជន​ណា សម្គាល់នូវពាក្យរបស់មហាបពិត្រថា ជាពាក្យគួរស្តាប់ គួរជឿ ជនទាំងនោះ មុខជានឹងដល់នូវសេចក្តីវិនាស ដូចពួកឈ្មួញរទេះនោះ បពិត្រ​រាជញ្ញៈ សូម​មហាបពិត្រលះបង់នូវទិដ្ឋិអាក្រក់នុ៎ះចេញ បពិត្ររាជញ្ញៈ សូម​មហាបពិត្រ​លះ​បង់ទិដ្ឋិអាក្រក់ នុ៎ះចេញ ទិដ្ឋិអាក្រក់ (ប្រព្រឹត្តទៅ) ដើម្បីមិន​ជាប្រយោជន៍ ដើម្បីសេចក្តីទុក្ខ អស់កាលយូរអង្វែង កុំបីមានដល់មហា​បពិត្រ​ឡើយ ។</p>
        <p><a class='ref km' id='km១៥៨' href='#km១៥៨'>១៥៨</a>ព្រះកស្សបដ៏ចម្រើន ពោលយ៉ាងនេះក៏សមម្យ៉ាងដែរហើយ ប៉ុន្តែ ខ្ញុំមិនអាចនឹងលះបង់ទិដ្ឋិអាក្រក់នេះចេញបានទេ ព្រោះថា ស្តេច​បស្សេន​-ទិកោសល​ក្តី ពួកស្តេចខាងក្រៅក្តី ដឹងច្បាស់នូវខ្ញុំថាព្រះបាទបាយាសិរាជញ្ញៈ​ធ្លាប់មានវាទៈយ៉ាងនេះ មានទិដ្ឋិយ៉ាងនេះថា លោកដទៃមិនមាន ពួកសត្វ​ជា​​​​ឱបបាតិកៈមិនមាន ផលវិបាករបស់កម្មទាំងឡាយ ដែលសត្វធ្វើល្អ ធ្វើ​អាក្រក់​មិនមាន ដោយហេតុនេះ បពិត្រព្រះកស្សបដ៏ចម្រើន បើខ្ញុំនឹងលះ​បង់​ទិដ្ឋិអាក្រក់នេះចេញ មុខជានឹងមានអ្នកផង ស្តីឲ្យខ្ញុំថា ព្រះបាទបាយា​-សិរាជញ្ញៈ ហៅពេញជាមនុស្សខ្លៅ មិនវាងវៃ ប្រកាន់តែសេចក្តីខុស ដូច្នេះ ខ្ញុំមុខ​ជានឹងត្រឡប់ប្រកាន់ទិដ្ឋិនោះវិញ ដោយសេចក្តីក្រោធខ្លះ ខ្ញុំនឹង​ត្រឡប់​ប្រកាន់ទិដ្ឋិនោះវិញ ដោយការលុបគុណខ្លះ ខ្ញុំនឹងត្រឡប់ប្រកាន់ទិដ្ឋិ​នោះ​វិញ ដោយការប្រឡងវាសនាខ្លះ ។</p>
        <p><a class='ref km' id='km១៥៩' href='#km១៥៩'>១៥៩</a>ថ្វាយព្រះពររាជញ្ញៈ បើដូច្នោះ អាត្មាភាពនឹងធ្វើឧបមាថ្វាយ​មហាបពិត្រ ពួកវិញ្ញូបុរសខ្លះ ក្នុងលោកនេះ រមែងយល់សេចក្តីនៃភាសិត​ដោយ​ឧបមាបាន ។ បពិត្ររាជញ្ញៈ កាលពីព្រេងនាយមក មានបុរសម្នាក់ ជា​អ្នកចិញ្ចឹមជ្រូក បានចេញពីស្រុករបស់ខ្លួន ទៅកាន់ស្រុកដទៃ ក៏បានឃើញ​លាមក​ក្រៀមច្រើន ដែលគេចោលក្នុងទីនោះ ។ លុះបុរសនោះ ឃើញ​ហើយ មានសេចក្តីត្រិះរិះដូច្នេះថា គេចោលលាមកក្រៀមនេះច្រើនណាស់ លាមក​ក្រៀមនេះ ត្រូវជាចំណីជ្រូកទាំងឡាយរបស់អាត្មាអញ គួរតែអាត្មាអញ​យក​​​​​លាមក​ក្រៀមពីទីនេះទៅ ។ បុរសនោះក៏លាសំពត់បង់ក ហើយកើបលាមក ក្រៀមជាច្រើនវេចជាបង្វេចលើកទូលលើក្បាលហើយដើរទៅ ។ កាលបុរស​នោះ​ដើរ ទៅដល់ពាក់កណ្តាលផ្លូវ មហាមេឃក៏បង្អោរភ្លៀងខុសកាល ។ បុរសនោះប្រឡាក់លាមក ដរាបដល់ចុងក្រចក ក៏នៅតែទូលទ្រនូលលាមក​ដែល​​កំពុងហូរហៀរធ្លាក់ សស្រាក់ដើរទៅ ។ មនុស្សទាំងឡាយ ឃើញបុរស​នោះហើយ បាននិយាយយ៉ាងនេះថា នែវ៉ឺយ ឯងជាមនុស្សឆ្កួតទេឬអ្វី ឯងជា​មនុស្ស​​លលាឬអ្វី មិនសមបើឯងប្រឡាក់ ដោយលាមកដល់ចុងក្រចក ហើយ​នៅ​តែទូលទ្រនូលលាមក ដែលកំពុងហូរហៀរធ្លាក់ សស្រាក់សោះឡើយ ។ បុរសនោះឆ្លើយថា នែវ៉ឺយ បណ្តាយើងទាំងឡាយនុ៎ះ អ្នករាល់គ្នាទេតើ ជា​មនុស្សឆ្កួត អ្នករាល់គ្នាទេតើ ជាមនុស្សលលា បានជាអញថាដូច្នោះ ព្រោះ ថា លាមកនេះ ជាបាយជ្រូករបស់អញ ។ បពិត្ររាជញ្ញៈ ឯមហាបពិត្រ ទុក​ដូច​​ជាបុរស អ្នកទូលទ្រនូលលាមកយ៉ាងនោះដែរ បពិត្ររាជញ្ញៈ សូមមហា​បពិត្រ​លះបង់ទិដ្ឋិអាក្រក់នុ៎ះចេញ បពិត្ររាជញ្ញៈ សូមមហាបពិត្រ​លះបង់​ទិដ្ឋិ​អាក្រក់នុ៎ះចេញ ទិដ្ឋិដ៏លាមក (ប្រព្រឹត្តទៅ) ដើម្បីមិនជាប្រយោជន៍ ដើម្បី​សេចក្តីទុក្ខ អស់កាលជាយូរអង្វែង កុំបីមានដល់មហាបពិត្រឡើយ ។</p>
        <p><a class='ref km' id='km១៦០' href='#km១៦០'>១៦០</a>ព្រះកស្សបដ៏ចម្រើន ពោលយ៉ាងនេះក៏សមដែរហើយ ប៉ុន្តែ ខ្ញុំនៅតែមិនអាចលះបង់ទិដ្ឋិអាក្រក់នេះចេញបានទេ (ព្រោះ) ស្តេច​បស្សេន-​ទិកោសលក្តី ពួកស្តេចខាងក្រៅក្តី តែងជ្រាបនូវខ្ញុំថា ស្តេចបាយាសិរាជញ្ញៈ​ធ្លាប់មានវាទៈយ៉ាងនេះ មានទិដ្ឋិយ៉ាងនេះថា លោកដទៃមិនមាន ពួកសត្វ​ជាឱបបាតិកៈមិនមាន ផលវិបាករបស់កម្មទាំងឡាយ ដែលសត្វធ្វើល្អ ធ្វើ​អាក្រក់​មិនមាន ដោយហេតុនេះ បពិត្រព្រះកស្សបដ៏ចម្រើន បើខ្ញុំនឹងលះ​បង់ទិដ្ឋិអាក្រក់នេះចេញ មុខជានឹងមានអ្នកផង ស្តីឲ្យខ្ញុំថា ស្តេចបាយា​សិ-​រាជញ្ញៈ ហៅពេញជាមនុស្សខ្លៅ មិនវាងវៃ ប្រកាន់តែសេចក្តីខុស ដូច្នេះ ខ្ញុំ មុខជានឹងត្រឡប់ប្រកាន់ទិដ្ឋិនោះវិញ ដោយសេចក្តីក្រោធខ្លះ ខ្ញុំនឹងត្រឡប់​ប្រកាន់​ទិដ្ឋិនោះវិញ ដោយសេចក្តីលុបគុណខ្លះ ខ្ញុំនឹងត្រឡប់ប្រកាន់ទិដ្ឋិ​នោះ​វិញ ដោយការប្រឡងវាសនាខ្លះ ។</p>
        <p><a class='ref km' id='km១៦១' href='#km១៦១'>១៦១</a>ថ្វាយព្រះពររាជញ្ញៈ បើដូច្នោះ អាត្មាភាពនឹងធ្វើសេចក្តី​ឧបមា​ថ្វាយមហាបពិត្រ ពួកវិញ្ញូបុរសខ្លះក្នុងលោកនេះ រមែងយល់សេចក្តី នៃ​ភាសិត ដោយឧបមាបាន ។ បពិត្ររាជញ្ញៈ កាលពីព្រេងនាយមក មានអ្នក​លេងបាសកា ពីរនាក់ បានលេងល្បែង បាសកា ។ អ្នកលេងបាសកាម្នាក់ តែងលេបកូនបាសកាដែលចាញ់ ដែលបានមកដល់ខ្លួន ៗ ។ អ្នកលេង​បាស​កា ជាគម្រប់ពីរ បានឃើញនូវអ្នកលេងបាសកានោះ កំពុងលេបកូនបាសកា​ដែលចាញ់ ដែលបានមកដល់ខ្លួន ៗ លុះឃើញហើយក៏និយាយ​នឹងអ្នក​លេងបាសកានោះ យ៉ាងនេះថា នែសម្លាញ់អ្នកឯងចេះតែឈ្នះ​យើង​ជា​ដរាប នែសម្លាញ់ចូរអ្នកឯងឲ្យបាសកាមកយើងចុះ យើងនឹងធ្វើការបូជា​សិន ។ អ្នកលេងបាសកានោះ និយាយថា អើសម្លាញ់ហើយក៏បានប្រគល់​បាសកា​​ទាំងឡាយ ដល់អ្នកលេងបាសកា (ដែលសុំ) នោះ ។ គ្រានោះ អ្នក​លេង​បាសកា (ដែលចាញ់)នោះ យកថ្នាំពិស ប្រឡាក់កូនបាសកា​ទាំងឡាយ ហើយនិយាយនឹងអ្នកលេងបាសកា (វៀច) នោះ យ៉ាងនេះថា នែសម្លាញ់អ្នកចូរមក យើងនឹងលេងបាសកា (ទៀត) ។ អ្នកលេងបាសកា (វៀច) នោះ ទទួលពាក្យអ្នកលេងបាសកានោះថា អើសម្លាញ់។ អ្នកលេង​បាសកា​ទាំង​នោះ បានលេងបាសកាលើកទីពីរទៀត ។ អ្នកលេងបាសកា (វៀច) នោះ នៅតែលេបកូន​បាសកា​​​ដែលចាញ់ ដែលបានមកដល់ខ្លួន ៗ ក្នុង​លើក​ទីពីរ​ទៀត ។ អ្នកលេងបាសកាជាគម្រប់ពីរ បានឃើញអ្នក​លេង​បាសកា (វៀច) នោះ កំពុងលេបកូនបាសកាដែលចាញ់ ដែលបាន​មកដល់​ខ្លួន ៗ ក្នុងលើក​ទី​ពីរ​​​ទៀត លុះឃើញហើយ ក៏និយាយនឹងអ្នកលេង​បាសកា​នោះ យ៉ាងនេះ​ថា៖</p>
        <p><a class='ref km' id='km១៦២' href='#km១៦២'>១៦២</a>បុរសអ្នកលេបនូវកូនបាសកា ដែល​គេ​លាប​​​​​ដោយ​​​ថ្នាំពិស ដ៏ក្លៀវក្លាបំផុត ក៏នៅតែមិនដឹងខ្លួន ធម្មតា អ្នក​​​​លេងវៀចអាក្រក់ ជាអ្នកកម្សត់ តែង​លេប (កូនបាស​​​កា​) សេចក្តីក្តៅក្រហាយ នឹង​មាន​ដល់​អ្នក​ឯង ។</p>
        <p><a class='ref km' id='km១៦៣' href='#km១៦៣'>១៦៣</a>ថ្វាយព្រះពររាជញ្ញៈ មហាបពិត្រ ទុកដូចជាអ្នកលេងបាសកា យ៉ាងនោះដែរ បពិត្ររាជញ្ញៈ សូមមហាបពិត្រ លះបង់ទិដ្ឋិអាក្រក់នុ៎ចេញ បពិត្រ​រាជញ្ញៈ សូមមហាបពិត្រ លះបង់ទិដ្ឋិអាក្រក់នុ៎ចេញ ទិដ្ឋិអាក្រក់ (ប្រព្រឹត្ត​ទៅ) ដើម្បីមិនជាប្រយោជន៍ ដើម្បីសេចក្តីទុក្ខ អស់កាលជាយូរអង្វែង កុំបីមាន ដល់មហាបពិត្រឡើយ ។</p>
        <p><a class='ref km' id='km១៦៤' href='#km១៦៤'>១៦៤</a>ព្រះកស្សបដ៏ចម្រើន និយាយយ៉ាងនេះក៏សមដែរហើយ តែខ្ញុំ​មិន​​អាចនឹងលះបង់ទិដ្ឋិអាក្រក់នេះចេញទេ (ព្រោះ) ស្តេចបស្សេនទិកោសល​ក្តី ពួកស្តេចខាងក្រៅក្តី សឹងតែជ្រាបនូវខ្ញុំថា ស្តេចបាយាសិរាជញ្ញៈ​ធ្លាប់​មាន​វាទៈ​យ៉ាងនេះ មានទិដ្ឋិយ៉ាងនេះថា លោកដទៃមិនមាន ពួកសត្វជា​ឱបបាតិកៈ​​​​មិនមាន ផលវិបាករបស់កម្មទាំងឡាយ ដែលសត្វធ្វើល្អ ធ្វើ​​អាក្រក់​​​មិនមាន ដោយហេតុនេះ បពិត្រព្រះកស្សបដ៏ចម្រើន បើខ្ញុំនឹងលះ​បង់​ទិដ្ឋិអាក្រក់នេះចេញ មុខជានឹងមានអ្នកផង ស្តីឲ្យខ្ញុំថា ស្តេចបាយាសិ- រាជញ្ញៈ​ហៅពេញជាមនុស្សខ្លៅ មិនវាងវៃ ប្រកាន់តែសេចក្តីខុស ដូច្នេះ ខ្ញុំ​នឹង​​ត្រឡប់ប្រកាន់ទិដ្ឋិនោះវិញ ដោយសេចក្តីក្រោធខ្លះ ខ្ញុំនឹងត្រឡប់​ប្រកាន់​ទិដ្ឋិនោះវិញ ដោយសេចក្តីលុបគុណខ្លះ ខ្ញុំនឹងត្រឡប់ប្រកាន់ទិដ្ឋិ​នោះ​វិញ ដោយការប្រឡងវាសនាខ្លះ ។</p>
        <p><a class='ref km' id='km១៦៥' href='#km១៦៥'>១៦៥</a>ថ្វាយព្រះពររាជញ្ញៈ បើដូច្នោះ អាត្មាភាព នឹងធ្វើសេចក្តីឧបមា ថ្វាយមហាបពិត្រ ពួកវិញ្ញូបុរសខ្លះ ក្នុងលោកនេះ តែងយល់សេចក្តីនៃ​ភាសិត​​​​​​​ដោយឧបមាបាន ។ បពិត្ររាជញ្ញៈ កាលពីព្រេងនាយមក មាន​បុរសមួយនាក់នៅក្នុងជនបទ ។ គ្រានោះឯង បុរសជាសម្លាញ់បានបបួល​បុរសជាសម្លាញ់ថា នែសម្លាញ់មកយើងនឹងទៅកាន់ជនបទនោះ ក្រែង​ជួន​​ជាយើងបានទ្រព្យបន្តិចបន្តួច ក្នុងជនបទនោះ ។ បុរសជាសម្លាញ់បាន​ទទួល​ពាក្យបុរសជាសម្លាញ់ថាអើសម្លាញ់។ បុរសទាំងពីរនាក់នោះ បាន​ចូលតម្រង់ទៅកាន់ស្រុកមួយ ដែលគេបោះបង់ចោល នៅក្នុងជនបទនោះ ក៏បានឃើញសំបកធ្មៃជាច្រើន ដែលគេចោលក្នុងទីនោះ ។ លុះបុរស​ជា​សម្លាញ់​​ឃើញហើយ ក៏ប្រាប់បុរសជាសម្លាញ់ថា នែសម្លាញ់សំបកធ្មៃ​ជាច្រើននេះ គេចោលហើយ នែសម្លាញ់បើដូច្នោះ ចូរឯងចងសំបកធ្មៃ​មួយបាច់ ឯអញក៏ចងសំបកធ្មៃមួយបាច់ដែរ យើងទាំងពីរនាក់នឹង​នាំយក​បាច់សំបកធ្មៃទៅ ។ បុរសជាសម្លាញ់ទទួលពាក្យបុរសជាសម្លាញ់ថា អើ សម្លាញ់ហើយក៏ចងសំបកធ្មៃជាបាច់ ។ បុរសទាំងពីរនាក់នោះ បាននាំយក​បាច់សំបកធ្មៃ ដើរចូលទៅកាន់ស្រុកមួយ ដែលគេចេញចោល ក៏បានឃើញ​សរសៃធ្មៃជាច្រើន ដែលគេចោល ក្នុងទីនោះ ។ បុរសជាសម្លាញ់លុះឃើញ ហើយ ប្រាប់បុរសជាសម្លាញ់ថា នែសម្លាញ់ យើងត្រូវការសំបកធ្មៃ ដើម្បី​ប្រយោជន៍ដល់សរសៃធ្មៃណា ឥឡូវនេះសរសៃធ្មៃនេះ គេចោលគរគោក​ស្រាប់ហើយ នែសម្លាញ់ បើដូច្នោះ អ្នកឯង ចូរចោលបាច់សំបកធ្មៃទៅ ឯខ្ញុំ ក៏នឹងចោលបាច់សំបកធ្មៃដែរ យើងទាំងពីរនាក់ នឹងនាំយកបាច់​សរសៃធ្មៃ​នេះទៅវិញ ។ សម្លាញ់ម្នាក់ និយាយថា នែសម្លាញ់បាច់សំបកធ្មៃនេះឯង ខ្ញុំបាននាំយកមកពីទីឆ្ងាយផង បានទាំងចងត្រឹមត្រូវផង របស់នោះ គួរដល់​ខ្ញុំហើយ អ្នកចូរដឹងចុះ ។ លំដាប់នោះ បុរសជាសម្លាញ់នោះ ចោលបាច់​សំបកធ្មៃ ហើយកាន់យកបាច់សរសៃធ្មៃវិញ ។ សម្លាញ់ទាំងពីរនាក់នោះ បានចូលទៅដល់ស្រុកមួយ ដែលគេចេញចោល ក៏បានឃើញសំពត់​ដែល​គេ​​​​ត្បាល​ពីសរសៃធ្មៃជាច្រើន ដែលគេចោល ក្នុងទីនោះ ។ បុរសជា​សម្លាញ់​លុះ​​​ឃើញហើយ ក៏ប្រាប់បុរសជាសម្លាញ់ថា នែសម្លាញ់យើងត្រូវការ នូវ​សំបក​​​​​​ធ្មៃក្តី សរសៃធ្មៃក្តី ដើម្បីប្រយោជន៍ដល់សំពត់ធ្មៃណា (ឥឡូវនេះ) សំពត់​​​ដែលគេត្បាញ ដោយសរសៃធ្មៃទាំងនេះ គេចោលគរគោក​ស្រាប់​ហើយ នែសម្លាញ់ បើដូច្នោះ អ្នកចូរចោលបាច់សំបកធ្មៃទៅ ឯខ្ញុំក៏នឹង​ចោល​បាច់​​សរសៃ​​ធ្មៃដែរ យើងទាំងពីរនាក់នឹងនាំយកផាប់សំពត់ធ្មៃនេះវិញ ។ សម្លាញ់​ម្នាក់​និយាយថា នែសម្លាញ់ បាច់សំបកធ្មៃនេះឯង ខ្ញុំបាននាំមក​ពីទីឆ្ងាយផង បាន​ទាំង​​​ចងត្រឹមត្រូវផង របស់នោះគួរដល់ខ្ញុំហើយ អ្នកចូរ​ដឹង​ចុះ ។ ឯបុរស​ជា​សម្លាញ់​​​នោះ ក៏ចោលបាច់សរសៃធ្មៃចេញ ហើយប្រមូល​យកផាប់សំពត់​ដែល​​​​គេត្បាញពីសរសៃធ្មៃវិញ ។ អ្នកទាំងពីរនោះ បានចូល​ទៅដល់​ស្រុក​មួយ​​​ទៀត ដែលគេចេញចោល ហើយបានឃើញសំបកឈើ​ជា​ច្រើន ដែល​គេ​​ចោលហើយក្នុងទីនោះ ។ ឃើញសរសៃសំបកឈើជាច្រើន​ដែល​គេ​ចោល​ហើយ​ ។ ឃើញសំពត់សំបកឈើជាច្រើន ដែលគេចោល​ហើយ ។ ឃើញ​កប្បាស​​ជាច្រើន ដែលគេចោលហើយ ។ ឃើញសរសៃ​កប្បាស​ជាច្រើន ដែល​​​គេចោលហើយ ។ ឃើញសំពត់ធ្វើដោយកប្បាសជាច្រើន ដែល​គេ​ចោល​​​ហើយ ។ ឃើញដែកជាច្រើន ដែលគេចោលហើយ ។ ឃើញ​ទង់ ដែងជាច្រើន ដែលគេចោលហើយ ។ ឃើញសំណប៉ាហាំង​ជា​ច្រើន ដែល​គេ​ចោល​ហើយ ។ ឃើញសំណភក់ជាច្រើន ដែលគេចោល​ហើយ ។ ឃើញ​ប្រាក់​​​ជាច្រើន ដែលគេចោលហើយ ។ ឃើញមាសជាច្រើន ដែល​គេ​ចោល​ហើយ​​ ។ បុរសជាសម្លាញ់ម្នាក់លុះឃើញហើយ ក៏បា្រប់​បុរសជាសម្លាញ់ថា នែសម្លាញ់យើងត្រូវការសំបកធ្មៃក្តី សរសៃធ្មៃក្តី សំពត់​ដែលគេ​ត្បាញ​ដោយ​សរសៃ​​​ធ្មៃក្តី សំបកឈើក្តី សរសៃសំបកឈើក្តី សំពត់សំបកឈើក្តី កប្បាសក្តី សរសៃកប្បាសក្តី សំពត់ដែលគេធ្វើដោយសរសៃកប្បាសក្តី ដែកក្តី ទង់ដែង​ក្តី សំណប៉ាហាំងក្តី សំណភក់ក្តី ប្រាកក្តី ដើម្បី​ប្រយោជន៍ដល់មាសណា (ឥឡូវ)មាសនេះ គេចោលគរគោកស្រាប់ហើយ នែសម្លាញ់ បើដូច្នោះ អ្នក​ចូរ​ចោល​​​​បាច់សំបកធ្មៃទៅ ឯខ្ញុំនឹងចោលបង្វេច​ប្រាក់ដែរ យើងទាំងពីរនាក់ នឹងយកបង្វេចមាសទៅវិញ ។ សម្លាញ់ម្នាក់​និយាយ​​ថា នែសម្លាញ់ ​បាច់​សំបក​​​ធ្នៃ​នេះឯង ខ្ញុំបាននាំយកមកពីទីឆ្ងាយ​ផង បានទាំងចងត្រឹមត្រូវផង របស់នេះគួរដល់ខ្ញុំហើយ អ្នកឯងចូរដឹងចុះ ។ លំដាប់នោះ បុរស​ជា​សម្លាញ់​នោះ​​ ចោលបង្វេចប្រាក់ចេញ ហើយយក​បង្វេចមាសទៅ ។ បុរស​ទាំង​ពីរ​នាក់​នោះ​ បានវិលចូលទៅដល់ស្រុករបស់ខ្លួនវិញ ។ បណ្តាលបុរសទាំងពីរនាក់នោះ បុរសជាសម្លាញ់ ណា ដែលនាំយក​បាច់​សំបក​ធ្មៃទៅ មាតាបិតារ​បស់​បុរស​ជា​សម្លាញ់​​​​នោះ មិនត្រេកអរសោះ ទាំង​បុត្រ​ភរិយាក៏មិនត្រេកអរ ទាំង​ពួក​មិត្រ​​​អាមាត្យ​ក៏មិនត្រេកអរ បុរសនោះ ត្រឡប់​​ជាមិនបានសេចក្តីសុខ សោ-​មនស្ស ព្រោះតែសំបកធ្មៃនោះជាហេតុ ។ ចំណែកឯបុរសជាសម្លាញ់ ណា បាននាំយកបង្វេចមាសទៅ មាតាបិតា​របស់​បុរស​ជាសម្លាញ់នោះ ក៏​ត្រេកអរ​ទាំង​​​បុត្រភរិយាក៏ត្រេកអរ ទាំងពួក​មិត្រ​​អាមាត្យក៏ត្រេកអរ បុរសនោះ ​ក៏បាន​សេចក្តី​សុខ សោមនស្ស ព្រោះ​មាស​នោះជាហេតុ ។ បពិត្ររាជញ្ញៈ មហា-​បពិត្រ ក៏ប្រហែលដូចជា បុរស​អ្នកស្ពាយសំបកធ្មៃ យ៉ាងនោះឯង បពិត្រ-​រាជញ្ញៈ សូមមហាបពិត្រ លះបង់ទិដិ្ឋអាក្រក់នុ៎ះចេញ បពិត្ររាជញ្ញៈ​ សូមមហាបពិត្រ លះបង់ទិដិ្ឋអាក្រក់នុ៎ះចេញ ទិដ្ឋិ​ដ៏​អាក្រក់ (ប្រព្រឹត្ត​ទៅ​​​) ដើម្បីមិនជា​ប្រយោជន៍ ដើម្បីសេចក្តីទុក្ខ អស់កាលជាយូរអង្វែងកុំបីមាន ដល់ព្រះអង្គ​ឡើយ ។</p>
        <p><a class='ref km' id='km១៦៦' href='#km១៦៦'>១៦៦</a>ព្រះបាទបាយាសិរាជញ្ញៈ មានបន្ទូលថា ខ្ញុំមានចិត្តត្រេកអរ​ជ្រះ​​​ថ្លា​ហើយ ដោយសារសេចក្តីឧបមារបស់ព្រះកុមារកស្សបដ៏ចម្រើន តាំង​ពី​​​ដំបូងមកម្ល៉េះ ប៉ុន្តែ ខ្ញុំចង់ស្តាប់បញ្ហាបដិភាណដ៏វិចិត្រទាំងនេះទៀត ទើប​បាន​ជា​ខ្ញុំធ្វើជាប្រកាន់ឆ្វេង ឲ្យទាស់ខុសគ្នានឹងព្រះកស្សប​ដ៏ចម្រើន​យ៉ាងនេះ បពិត្រព្រះកស្សបដ៏ចម្រើន ភាសិតរបស់លោកម្ចាស់ពីរោះណាស់ បពិត្រ-​ព្រះកស្សប​ដ៏ចម្រើន ភាសិតរបស់លោកម្ចាស់ពីរោះណាស់ បពិត្រព្រះ​កស្សប-​​​ដ៏ចម្រើន ធម៌ដែលព្រះកស្សបបានសម្តែងដោយអនេកបរិយាយ យ៉ាង​នេះ (ភ្លឺច្បាស់ណាស់) គួរនាដូចជាគេផ្ងាររបស់ដែលផ្កាប់ ឬដូចជាគេ​បើក​បង្ហាញ របស់ដែលកំបាំង ឬក៏ ដូចជាមនុស្សប្រាប់ផ្លូវដល់អ្នកវង្វេងទិស ពុំនោះ​សោត​​ ដូចជាមនុស្សកាន់ប្រទីបទ្រោលបំភ្លឺក្នុងទីងងឹត ដោយគិតថា ពួក​មនុស្ស​​​មានចក្ខុ នឹងមើលឃើញនូវរូបទាំងឡាយបាន បពិត្រព្រះកស្សប​ដ៏​ចម្រើន ខ្ញុំនេះសូមដល់នូវព្រះគោតមមានព្រះភាគផង ព្រះធម៌ផង ព្រះសង្ឃ​ផង ជាទីពឹងទីរលឹក ចាប់ដើមតាំងអំពីថ្ងៃនេះទៅ សូមព្រះកស្សប​-ដ៏ចម្រើន ចាំទុកនូវខ្ញុំព្រះករុណា ថាជាឧបាសក ដល់នូវសរណៈ ស្មើដោយ​ជីវិត បពិត្រព្រះកស្សបដ៏ចម្រើន មិនតែប៉ុណ្ណោះទេ ខ្ញុំត្រូវការនឹងបូជាមហា- យ័ញ្ញ សូមព្រះកស្សបដ៏ចម្រើន ប្រៀនប្រដៅខ្ញុំផង ដើម្បីជាប្រយោជន៍ ដើម្បីសេចក្តីសុខ អស់កាលជាយូរអង្វែងដល់ខ្ញុំ ។ ថ្វាយព្រះពររាជញ្ញៈ ពួក​​មនុស្ស​សម្លាប់គោទាំងឡាយក្តី សម្លាប់ពពែនិងចៀមទាំងឡាយក្តី សម្លាប់​​​​មាន់និងជ្រូកទាំងឡាយក្តី ពួកសត្វមានជីវិតផ្សេងៗ ដល់នូវសេចក្តី​វិនាសក្តី ទាំងបដិគ្គាហកៈ (អ្នកទទួល) ក៏ជាអ្នកយល់ឃើញខុស មានសេចក្តី​ត្រិះរិះខុស មានវាចាខុស មានការងារខុស មានការចិញ្ចឹមជីវិតខុស មាន​សេចក្តី​ព្យាយាម​ខុស មានសតិខុស មានសមាធិខុស ក្នុងយញ្ញវិធី មានសភាពយ៉ាង​ណា ។ បពិត្ររាជញ្ញៈ យញ្ញវិធី មានសភាពយ៉ាងនោះឯង មិនមានផល​ច្រើន​ទេ មិន​មាន​អានិសង្សច្រើនទេ មិនមានសេចក្តីរុងរឿងធំដុំទេ មិនមាន​គុណ​ផ្សាយ​​​ទៅច្រើនទេ ។ បពិត្ររាជញ្ញៈ ប្រៀបដូចអ្នកភ្ជួរ នាំយកពូជ​និងនង្គ័ល​ចូលទៅព្រៃ អ្នកនោះយកពូជទាំងឡាយដែលបែកធ្លាយ ស្អុយ ត្រូវខ្យល់​និង​កម្តៅ​​ថ្ងៃបៀតបៀន ជាពូជមិនបានដាក់គ្រាប់ មិនបានហាល​ឲ្យស្ងួត ទៅ​ព្រោះ​ក្នុងស្រែមិនល្អនោះ ដែលមានទីមិនស្មើ មិនទាន់បាន​គាល់​រំលើង​នូវ​ដង្គត់​​​និងបន្លាចេញ ទាំងភ្លៀងសោតក៏មិនបង្អោរ នូវធារទឹកដោយ​ល្អ តាមកាលដ៏គួរ ចុះពូជទាំងឡាយនោះ នឹងដល់នូវសេចក្តីចម្រើន លូត​លាស់ ដុះដាលល្អឡើងបានដែរឬទេ អ្នកភ្ជួរសោត ត្រូវបានផលបរិបូណ៌​ដែរឬទេ ។ បពិត្រព្រះកស្សបដ៏ចម្រើន ការនេះនឹងប្រព្រឹត្តទៅយ៉ាងនោះ មិនបានទេ ។ ថ្វាយព្រះពររាជញ្ញៈ ពួកមនុស្សសម្លាប់គោទាំងឡាយក្តី សម្លាប់​ពពែ​និង​ចៀម​​​​ទាំងឡាយក្តី សម្លាប់មាន់និងជ្រូកទាំងឡាយក្តី ពួក​សត្វ​មាន​ជីវិត​ផ្សេង​​​ ៗ ដល់នូវសេចក្តីវិនាសក្តី ទាំងបដិគ្គាហកៈ ក៏សុទ្ធតែ​ជា​អ្នកយល់ខុស មាន​សេចក្តី​​​​​ត្រិះរិះខុស មានវាចាខុស មានការងារខុស មានការ​ចិញ្ចឹមជីវិតខុស មាន​សេចក្តី​​​ព្យាយាមខុស មានសតិខុស មានសមាធិខុស ក្នុងយញ្ញវិធី មាន​សភាពយ៉ាងណា ។ បពិត្ររាជញ្ញៈ យញ្ញវិធី មានសភាព​យ៉ាងនោះឯង មិនមានផលច្រើនទេ មិនមានអានិសង្សច្រើនទេ មិនមាន​សេចក្តី​រុងរឿង​ធំ​ដុំ​ទេ​ ជាយញ្ញវិធីមិនមានគុណផ្សាយទៅច្រើនទេ ។ បពិត្ររាជញ្ញៈ (ប្រសិន​បើ​​​​) ពួកជនមិនសម្លាប់គោទាំងឡាយ មិនសម្លាប់ពពែនិងចៀម​ទាំងឡាយ មិន​សម្លាប់​​មាន់និងជ្រូកទាំងឡាយ​ ពួកសត្វមានជីវិតផ្សេងៗ មិន​​​ដល់នូវ​សេចក្តី​វិនាស ទាំងបដិគ្គាហកៈសោត ក៏មានសេចក្តីយល់ត្រូវ មានសេចក្តីត្រិះរិះត្រូវ មានវាចាត្រូវ មានការងារត្រូវ មានការចិញ្ចឹមជីវិតត្រូវ មាន​សេចក្តីព្យាយាមត្រូវ មានសតិត្រូវ មានសមាធិត្រូវ ក្នុងយញ្ញវិធី មានសភាព​យ៉ាងណា ។ បពិត្ររាជញ្ញៈ យញ្ញវិធី មានសភាពយ៉ាងនោះឯង ទើបមាន​ផលច្រើន មានអានិសង្សច្រើន មានសេចក្តីរុងរឿងធំដុំ ជាយញ្ញវិធីមានគុណ​ផ្សាយ​ទៅ​ ច្រើ​ន​ ។ បពិត្ររាជញ្ញៈ ប្រៀបដូចជាអ្នកភ្ជួរ នាំយកពូជនិងនង្គ័ល​ចូលទៅព្រៃ អ្នកនោះយកពូជទាំងឡាយ ដែលមិនបែកធ្លាយ មិនស្អុយ មិនត្រូវ​ខ្យល់​និង​កម្តៅ​ថ្ងៃបៀតបៀន ជាពូជដាក់គ្រាប់ គេហាលស្ងួត ទៅ​ព្រោះ​​ក្នុង​ស្រែ​ដ៏​ល្អ​នោះ​ ដែលមានទីរាបស្មើ គេបានកាប់គាល់យក នូវដង្គត់និងបន្លាចេញ​ដោយល្អ ទាំងភ្លៀងក៏បង្អោរនូវធារទឹកដោយល្អតាមកាលគួរ ចុះពូជ​ទាំង​នោះ នឹងដល់នូវសេចក្តីចម្រើន លូតលាស់ ដុះដាលបានឬទេ ទាំងអ្នក​ភ្ជួរ​សោត ត្រូវបានផលបរិបូណ៌ដែរឬទេ ។ បពិត្រព្រះកស្សបដ៏ចម្រើន​ការនេះ ប្រព្រឹត្តទៅយ៉ាងនោះបាន ។ ថ្វាយព្រះពររាជញ្ញៈ សេចក្តីនេះមាន​ឧបមេយ្យ​ដូច​ពួកជន មិនសម្លាប់គោទាំងឡាយ មិនសម្លាប់ពពែនិងចៀម​ទាំងឡាយ មិនសម្លាប់មាន់និងជ្រូកទាំងឡាយ ពួកសត្វមានជីវិតផ្សេង ៗ មិនដល់​នូវ​សេចក្តី​វិ​នាស ទាំងពួកបដិគ្គាហកៈ ក៏មានសេចក្តីយល់ឃើញត្រូវ មាន​សេចក្តី​​​​ត្រិះរិះត្រូវ មានវាចាត្រូវ មានការងារត្រូវ មានការចិញ្ចឹមជីវិតត្រូវ មានសេចក្តីព្យាយាមត្រូវ មានសតិត្រូវ មានសមាធិត្រូវ ក្នុងយញ្ញវិធី មាន​សភាព​​​យ៉ាងណា ។ បពិត្ររាជញ្ញៈ យញ្ញវិធី មានសភាពយ៉ាងនោះឯង ទើបមានផលច្រើន មានអានិសង្សច្រើន មានសេចក្តីរុងរឿងធំដុំ ជាយញ្ញវិធី​មាន​​គុណ​ផ្សាយ​ទៅច្រើន ។</p>
        <p><a class='ref km' id='km១៦៧' href='#km១៦៧'>១៦៧</a>គ្រានោះឯង សេ្តចបាយាសិរាជញ្ញៈ បានផ្តើមតម្កល់ទាន​ចំពោះ​សមណញ្រហ្មណ៍ មនុស្សកម្សត់ អ្នកដើរផ្លូវ អ្នកពណ៌នា​គុណ​និង​យាចក​​ទាំងឡាយ ។ ក្នុងទាននោះឯង សេ្តចបាយាសិរាជញ្ញៈ តែងឲ្យ​ភោជន​​​មានសភាពយ៉ាងនេះ គឺបាយចុងអង្ករមានជ្រក់ជាគម្រប់ពីរ និងសំពត់​សាច់​គគ្រាតមានជាយដ៏ក្រាស់ ។ ឯក្នុងការឲ្យនោះ មានមាណពម្នាក់​ឈ្មោះ​ឧត្តរៈ ជាអ្នកចាត់ចែងទាន ឧត្តរមាណពនោះឲ្យទានហើយ ឧទ្ទិសយ៉ាងនេះថា ដោយ​​​ការឲ្យទាននេះ សូមឲ្យខ្ញុំបានជួបនឹងសេ្តចបាយាសិរាជញ្ញៈ តែក្នុង​លោក​​​នេះចុះ សូមកុំឲ្យជួបទៅក្នុងលោកខាងមុខទៀតឡើយ ។ សេ្តច​បា​យា-​សិ​រាជញ្ញៈបានឮដំណឹងថា ឧត្តរមាណពឲ្យទានហើយ ក៏ឧទ្ទិស​យ៉ាង​នេះថា ដោយការឲ្យទាននេះ សូមឲ្យខ្ញុំបានជួបនឹងសេ្តច​បាយាសិ​រាជញ្ញៈ​ តែ​ក្នុង​លោក​​នេះ សូមកុំឲ្យជួបក្នុងលោកខាងមុខឡើយ ។ ទើបព្រះបាទបាយា​សិ​​​​​​​​​-រាជញ្ញៈ ត្រាស់ឲ្យហៅឧត្តរមាណពមក ហើយមានព្រះឱង្ការ យ៉ាងនេះថា នែ​បាឧត្តរៈ ឮថា អ្នកឯងឲ្យទានទាំងពួងហើយ តែងឧទ្ទិស យ៉ាងនេះថា ដោយ​​ការ​ឲ្យទាននេះ សូមឲ្យខ្ញុំបានជួបនឹងសេ្តចបាយាសិរាជញ្ញៈ តែក្នុង​លោក​នេះ សូមកុំឲ្យជួបក្នុងលោកខាងមុខឡើយ ដូច្នេះមែនឬ ។ ឧត្តរ​មាណព​​​ក្រាបទូលថា បពិត្រព្រះអង្គដ៏ចម្រើន ព្រះករុណាវិសេស ។ ព្រះ​បាទ​​​​​​​​​​បាយាសិរាជញ្ញៈ មានព្រះឱង្ការសួរថា នែបាឧត្តរៈ ហេតុអ្វីក៏អ្នក​ឲ្យ​ទាន​ហើយ ឧទ្ទិសយ៉ាងនេះថា ដោយការឲ្យទាននេះ ។ បេ ។ សូមកុំឲ្យជួប​ទៅ​ក្នុង​លោកខាងមុខឡើយដូច្នេះ នែបាឧត្តរៈ យើងមានសេចក្តី​ត្រូវ​ការ​ដោយ​​​បុណ្យ មានសេចក្តីសង្ឃឹមយកផល របស់ទានប៉ុណ្ណោះ ដោយពិត ។ ឧត្តរ​-មាណព ក្រាបទូលថា ខ្ញុំព្រះអង្គតែងឲ្យភោជនមានសភាពយ៉ាងនេះ ក្នុង​​ទាន​​របស់ព្រះអង្គនោះឯង គឺ បាយចុងអង្ករមានជ្រក់ជាគម្រប់ពីរ សូម្បីតែ​ព្រះអង្គ ក៏មិនសព្វព្រះទ័យប៉ះពាល់ដោយព្រះបាទផង តើនឹងសោយ ដូចមេ្តច​​​​កើត មួយទៀត សំពត់មានសាច់គគ្រាត មានជាយដ៏ក្រាស់ សូម្បី​តែ​ព្រះ​អង្គ ក៏មិនសព្វព្រះទ័យប៉ះពាល់ដោយព្រះបាទផង តើនឹងទ្រង់ ដូចមេ្តច​កើត ចំណែកខាងព្រះអង្គ ទ្រង់ជាទីស្រឡាញ់ ជាទីពេញចិត្ត របស់ខ្ញុំ​ព្រះអង្គ តែខ្ញុំព្រះអង្គនឹងយករបស់ជាទីស្រឡាញ់ ជាទីពេញចិត្ត ទៅលាយចម្រុះ​ដោយ​​​​វត្ថុមិនជាទីគាប់ចិត្ត ដូចម្តេចបាន ។ ព្រះបាទបាយាសិរាជញ្ញៈ មាន ព្រះឱង្ការថា ម្នាលបាឧត្តរៈ បើដូច្នោះ យើងធ្លាប់បរិភោគភោជនយ៉ាងណា ចូរអ្នកឯងតាក់តែងភោជនយ៉ាងនោះចុះ មួយទៀត យើងធ្លាប់ស្លៀក​ដណ្តប់​សំពត់យ៉ាងណា ចូរអ្នកឯងតាក់តែងសំពត់យ៉ាងនោះចុះ ។ ឧត្តរមាណព ទទួលព្រះឱង្ការនៃព្រះបាទបាយាសិរាជញ្ញៈថា ព្រះករុណាវិសេស ហើយ​ក៏​តាក់តែង​​​ភោជន ដូចជាភោជនដែលស្តេចបាយាសិរាជញ្ញៈ តែងសោយ មួយ​​​ទៀត តាក់តែងសំពត់ ដូចជាព្រះពស្រ្តដែលស្តេចបាយាសិរាជញ្ញៈ ​តែង​ទ្រង់ ។ គ្រានោះឯង ព្រះបាទបាយាសិរាជញ្ញៈ ឲ្យទានដោយមិនគោរព ឲ្យ​ទាន​មិនបានឲ្យដោយព្រះហស្តព្រះអង្គឯង ឲ្យទានដោយមិនផ្ចិតផ្ចង់ ឲ្យ​ទាន​​ដោយការបោះឲ្យ លុះបែកធ្លាយរាងកាយបន្ទាប់អំពីមរណភាព ក៏​ចូល​ទៅ​កើតជាមួយនឹង ពួកទេវតាជាន់ចាតុម្មហារាជិកៈ ក្នុងសេរីសកវិមាន</a>)</sup> ជា​​វិមាន​​​​ស្ងាត់សូន្យតែឯង ។ ចំណែកខាងឧត្តរមាណព ជាអ្នកចាត់ចែង ក្នុង​ទាន​របស់សេ្តចបាយាសិរាជញ្ញៈនុ៎ះ បានឲ្យទានដោយគោរព ឲ្យទាន​ដោយ​ដៃ​​​ខ្លួនឯង ឲ្យទានដោយផ្ចិតផ្ចង់ ឲ្យទានដោយមិនបានបោះឲ្យ លុះបែក​ធ្លាយ​​រាងកាយ បន្ទាប់អំពីមរណភាពទៅ ក៏បានទៅកើតក្នុងឋានសុគតិសួគ៌​ទេវលោក ជាមួយនឹងពួកទេវតាជាន់តាវត្តិង្ស ។</p>
        <p><a class='ref km' id='km១៦៨' href='#km១៦៨'>១៦៨</a>ជួនសម័យនោះឯង ព្រះគវម្បតិមានអាយុ និមន្តទៅ​កាន់​សេរីសកវិមានដែលជាវិមានស្ងាត់ដើម្បីនៅសម្រាកក្នុងវេលាថ្ងៃ តែរឿយៗ ។ គ្រានោះឯង បាយាសិទេវបុត្រ ក៏បានចូលទៅរកព្រះគវម្បតិមានអាយុ លុះ​ចូល​​​​ទៅដល់ហើយ បានថ្វាយបង្គំព្រះគវម្បតិមានអាយុ ហើយ​ឋិត​នៅក្នុ​ង​ទី​ដ៏​សមគួរ ។ លុះបាយាសិទេវបុត្រឋិតនៅ ក្នុងទីដ៏សមគួរហើយ ព្រះ​គវម្បតិ​មាន​អាយុ បានសួរដូច្នេះថា ម្នាលអ្នកមានអាយុ អ្នកជាអ្វី ។ បាយាសិ​ទេវ​-បុត្រ​​​តបថា បពិត្រលោកដ៏ចម្រើន ខ្ញុំជាសេ្តចបាយាសិរាជញ្ញៈ ។ ព្រះគវម្បតិ​សួរ​ថា ម្នាលអ្នកមានអាយុ ក្រែងអ្នកធ្លាប់យល់ ឃើញយ៉ាងនេះថា លោកដទៃមិន​មាន ពួកសត្វជាឱបបាតិកៈមិនមាន ផលវិបាករបស់​កម្ម​ទាំងឡាយ ដែល​សត្វ​​​ធ្វើល្អ ធ្វើអាក្រក់មិនមាន ដោយហេតុនេះ ដូច្នេះឬ ។ បពិត្រ​លោក​ដ៏​ចម្រើន ខ្ញុំមានសេចក្តីយល់ឃើញយ៉ាងនេះថា លោក​ដទៃ​មិនមាន​ ពួកសត្វ​ជា​​​​ឱបបាតិកៈមិនមាន ផលវិបាករបស់កម្មទាំងឡាយ ដែល​​​​សត្វធ្វើ​ល្អ​ធ្វើ​អាក្រក់មិនមាន ដោយហេតុនេះពិតមែន តែចួនគ្រោះល្អ បាន​លោកម្ចាស់​ព្រះនាម​កុមារកស្សប បានដោះខ្ញុំឲ្យ​រួចចាក​ទិដ្ឋិ​អាក្រក់​នុ៎ះ​ហើយ ។ នែអ្នក​មាន​​​អាយុ ចុះចំណែកឧត្តរមាណព ជាអ្នក​ចាត់ចែង​ក្នុង​ទាន​របស់​អ្នកនោះ តើ​ទៅកើតក្នុងទីណា ។ បពិត្រលោកដ៏ចម្រើន ឧត្តរមាណព ដែល​ជាអ្នក​ខ្វល់​​ខ្វាយ ក្នុងទានរបស់ខ្ញុំ បានឲ្យទានដោយ​គោរពឲ្យ​ទាន​ដោយ​​​​ដៃខ្លួនឯង ឲ្យទានដោយផ្ចិតផ្ចង់ ឲ្យទានដោយមិនបានបោះឲ្យ លុះ​បែក​​​​​ធ្លាយ​រាង​កាយបន្ទាប់អំពីមរណភាពទៅ ក៏បានទៅកើត ក្នុងឋាន​សុគតិ​សួគ៌​​ទេវ​លោក ជាមួយនឹងពួកទេវតាជាន់តាវត្តិង្ស បពិត្រលោកដ៏ចម្រើន ចំណែកខាងខ្ញុំ​ឲ្យ​ទាន​ដោយមិនគោរព ឲ្យទានមិនបានឲ្យដោយដៃខ្លួនឯង ឲ្យទានដោយ​មិន​ផ្ចិតផ្ចង់ ឲ្យទានដោយបោះឲ្យ លុះបែកធ្លាយរាងកាយ បន្ទាប់​អំពី​មរណ​ភាព​​មក ក៏បានមកកើតក្នុងសេរីសកវិមាន ជាវិមានស្ងាត់ ជា​មួយនឹងពួកទេវតា ក្នុង​​ជាន់ចាតុម្មហារាជិកៈ បពិត្រព្រះគវម្បតិដ៏ចម្រើន បើដូច្នោះ (ដល់)លោក​ម្ចាស់និមន្តទៅឯមនុស្សលោកវិញ សូម​ប្រាប់​អស់​ទាំង​ពួ​កមនុស្ស យ៉ាងនេះថា អ្នកទាំងឡាយ ចូរឲ្យទានដោយគោរព ចូរឲ្យ​ទាន​ដោយ​​ដៃ​ខ្លួន​​ឯង ចូរឲ្យទានដោយផ្ចិតផ្ចង់ ចូរឲ្យទានដោយមិនបោះឲ្យ (ដ្បិត) សេ្តច​បា​យាសិ​​​​រាជញ្ញៈ ឲ្យទានដោយមិនគោរព ឲ្យទាន​មិន​បាន​ឲ្យ​ដោយ​​ដៃខ្លួនឯង ឲ្យទានដោយមិនផ្ចិតផ្ចង់ ឲ្យទានដោយបោះឲ្យ លុះបែក​ធ្លាយ​រាងកាយ បន្ទា​ប់​​​​​​​​អំពីមរណភាពទៅ ក៏ទៅកើតក្នុងសេរីសកវិមានស្ងាត់ ជាមួយនឹង ពួក​ទេវតា​ជាន់​​​ចាតុម្មហារាជិកៈទៅហើយ ចំណែក​ឯឧត្តរ​មាណ​ព ជាអ្នកចាត់ចែង ក្នុង​​​ទានរ​បស់សេ្តចបាយាសិរាជញ្ញៈនោះ បានឲ្យ​ទាន​ដោយ​គោរព ឲ្យទាន​ដោយ​​​​​​ដៃខ្លួនឯង ឲ្យទានដោយផ្ចិតផ្ចង់ ឲ្យទានដោយ​មិន​បាន​បោះ​ឲ្យ លុះ​បែកធ្លាយរាងកាយ បន្ទាប់អំពីមរណភាពទៅ ក៏ទៅកើតក្នុង​សុគតិ​សួគ៌​ទេវលោក ជាមួយនឹងពួកទេវតា ជាន់តាវត្តិង្សទៅហើយ ។ គ្រានោះ​ឯង ព្រះ​គវម្បតិ​​​មានអាយុ ត្រឡប់មកមនុស្សលោកវិញ ហើយ​បាន​ប្រាប់ (អស់ទាំង​ពួក​មនុស្ស) យ៉ាងនេះថា អ្នកទាំងឡាយ ចូរឲ្យទានដោយគោរព ចូរឲ្យទាន​ដោយ​ដៃ​ខ្លួន​ឯង ចូរឲ្យទានដោយផ្ចិតផ្ចង់ ចូរឲ្យទាន​ដោយ​មិន​បោះ​ឲ្យ (ដ្បិត) សេ្តច​បាយា​សិ​​​រាជញ្ញៈ បានឲ្យទានដោយមិនគោរព ឲ្យទាន​មិ​ន​​បានឲ្យដោយ​ដៃ​ខ្លួន​​​ឯង ឲ្យទានដោយមិនផ្ចិតផ្ចង់ ឲ្យទានដោយបោះឲ្យ លុះ​បែក​ធ្លាយរាងកាយ បន្ទាប់​អំពីមរណភាពទៅ ក៏ទៅកើត​ក្នុង​សេរីសក​-វិមាន​ស្ងាត់ ជាមួយនឹង​ពួក​ទេវតា ជាន់ចាតុម្មហារាជិកៈទៅហើយ ចំណែក​ខាង​​ឧត្តរមាណព ជាអ្នក​ចាត់ចែង ក្នុងទានរបស់សេ្តចបាយាសិរាជញ្ញៈនោះ បានឲ្យទានដោយ​គោរព ឲ្យទានដោយដៃខ្លួនឯង ឲ្យទានដោយផ្ចិតផ្ចង់ ឲ្យទាន​ដោយមិនបោះឲ្យ លុះ​បែក​ធ្លាយរាងកាយ បន្ទាប់អំពីមរណភាពទៅ ក៏ទៅកើតក្នុងឋានសុគតិសួគ៌​ទេវ​លោក ជាមួយនឹងពួកទេវតា ជាន់តាវត្តិង្ស ទៅហើយ ។</p>
        <p>ចប់ បាយាសិរាជញ្ញសូត្រ ទី ១០ ។</p>
        <p>ឧទ្ទាននៃមហាវគ្គនោះ គឺ</p>
        <p>មហាបទានសូត្រ ១ មហានិទានសូត្រ ១ មហាបរិនិញ្វន-</p>
        <p>សូត្រ ១ មហាសុទស្សនសូត្រ ១ ជនវសភសូត្រ ១</p>
        <p>មហាគោវិន្ទសូត្រ ១ មហាសមយសូត្រ ១ សក្កប្បញ្ហ-</p>
        <p>សូត្រ ១ មហាសតិប្បាដ្ឋានសូត្រ ១ បាយាសិរាជញ្ញសូត្រ ១</p>
        <p>(ទាំង ១០ សូត្រនេះ) លោកឲ្យឈ្មោះថា មហាវគ្គ ។</p>
        <footer>
            <p>Copyright and other metadata goes here.</p>
        </footer>
    </article>
</body>
</html>