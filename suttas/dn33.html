<!DOCTYPE html>
<html>
<head>
<meta charset='UTF-8'>
<meta name='author' content='???'>
<title></title>
</head>
<body>
    <article id='dn33' lang='km'>
        <header>
            <ul>
            </ul>
            <h1>សង្គីតិសូត្រ ទី ១០</h1>
        </header>
        <p><a class='ref km' id='km៩២' href='#km៩២'>៩២</a>ខ្ញុំបានស្តាប់មកយ៉ាងនេះ ។ សម័យមួយ ព្រះមានព្រះភាគ ទ្រង់ពុទ្ធដំណើរ​ទៅកាន់ចារិក ក្នុងដែនមល្លៈជាមួយនឹងភិក្ខុសង្ឃជាច្រើន គឺភិក្ខុ​ប្រមាណ ៥០០ រូប ទ្រង់សម្តែងទៅដល់ក្រុងឈ្មោះបាវា របស់ មល្លក្សត្រ​​​ទាំងឡាយ ។ បានឮថា ព្រះមាន​ព្រះភាគ​ គង់ក្នុងអម្ពរវ័នរបស់ នាយចុន្ទកម្មារបុត្ត (ជាកូនជាងលោហជាតិ) ទៀបក្រុង​បាវានោះ ។</p>
        <p><a class='ref km' id='km៩៣' href='#km៩៣'>៩៣</a>សម័យនោះឯង ពួកមល្លក្សត្រនៅក្នុងក្រុងបាវា បានសាងនូវ​សណ្ឋាគារ​ថ្មីៗ ឈ្មោះឧព្ភតកៈ មិនទាន់អស់កាលយូរប៉ុន្មាន សមណៈ ឬព្រាហ្មណ៍ឬជាតិមនុស្ស​ណា​មួយ ក៏មិនទាន់បាននៅអាស្រ័យនៅឡើយ ។ ពួកមល្លក្សត្រអ្នកនៅក្នុងក្រុង​បាវា បានឮដំណឹងថា ព្រះមានព្រះភាគ ទ្រង់ ពុទ្ធដំណើរមកកាន់ចារិកក្នុងដែនមល្លៈ ជាមួយនឹងភិក្ខុសង្ឃជាច្រើន គឺភិក្ខុ ប្រមាណ ៥០០ រូប ទ្រង់ស្តេចមកដល់ក្រុងបាវា គង់នៅក្នុងអម្ពវ័នរបស់ នាយចុន្ទកម្មារបុត្ត ទៀបក្រុងបាវា ។ ទើបពួកមល្លក្សត្រ អ្នកនៅ​ក្នុងក្រុងបាវា បានចូលទៅគាល់ព្រះមានព្រះភាគ លុះចូលទៅដល់ហើយ បានអភិវាទ​ព្រះមានព្រះភាគហើយ អង្គុយក្នុងទីដ៏សមគួរ ។ លុះពួកមល្លក្សត្រអ្នកក្រុង​បាវាអង្គុយ​ក្នុងទីដ៏សមគួរហើយបានក្រាបបង្គំ ព្រះមានព្រះភាគថាសូម ទ្រង់ព្រះមេត្តាប្រោស ពួក​មល្លក្សត្រអ្នកក្រុងបាវា បានសាងនូវសណ្ឋាគារថ្មី ឈ្មោះឧព្ភតកៈ មិនទាន់អស់កាល​យូរប៉ុន្មានក្នុងទីនេះ សមណៈឬព្រាហ្មណ៍ ឬជាតិមនុស្សណាមួយ ក៏មិនទាន់បាននៅ អាស្រ័យនៅឡើយ សូមទ្រង់ ព្រះមេត្តាប្រោស សូមព្រះមានព្រះភាគទ្រង់ប្រើប្រាស់​សណ្ឋាគារនោះជា មុនចុះ លុះព្រះមានព្រះភាគប្រើប្រាស់ជាមុនរួចហើយ ពួកមល្លក្សត្រ​អ្នក​​ក្រុងបាវានឹងបានប្រើប្រាស់ជាខាងក្រោយ ការប្រើប្រាស់នោះ នឹងប្រព្រឹត្ត ទៅដើម្បី​ប្រយោជន៍ ដើម្បីសេចក្តីសុខ ដល់ពួកមល្លក្សត្រអ្នកក្រុងបាវា អស់​កាលជាយូរអង្វែង ។ ព្រះមានព្រះភាគ ក៏ទ្រង់ទទួលដោយតុណ្ហីភាព ។ គ្រានោះឯង ពួកមល្លក្សត្រ​អ្នកក្រុង​បាវាដឹងថា ព្រះមានព្រះភាគទ្រង់ ទទួលហើយ ក៏ក្រោកចាកអាសនៈហើយ ថ្វាយបង្គំ​ព្រះមាន​ព្រះភាគធ្វើ ប្រទក្សិណ ហើយចូលទៅរកសណ្ឋាគារ លុះចូលទៅដល់ហើយ បានក្រាល កម្រាលក្នុងសណ្ឋាគារពេញទាំងអស់ ហើយតាក់តែងអាសនៈទាំងឡាយ ដម្កល់ក្អមទឹក អុចប្រទីបប្រេងរួចហើយ ក៏នាំគ្នាចូលទៅគាល់ ព្រះមាន ព្រះភាគ លុះចូលទៅដល់ហើយ បានអភិវាទព្រះមានព្រះភាគ ហើយឋិត នៅក្នុងទីសមគួរ ។ លុះពួកមល្លក្សត្រអ្នកក្រុងបាវាឋិតនៅក្នុងទីដ៏សមគួរ ហើយក្រាបបង្គំទូលព្រះមានព្រះភាគថា សូមទ្រង់ព្រះមេត្តាប្រោស សណ្ឋា-​គារ​​ យើងខ្ញុំព្រះអង្គក្រាលដោយ​កម្រាល​សព្វគ្រប់ បានតាក់តែងអាសនៈ​ទាំងឡាយហើយ បានដម្កល់ក្អមទឹកទុកហើយ បានអុច​ប្រទីបប្រេង រួច ហើយ សូមទ្រង់ព្រះមេត្តាប្រោស សូមព្រះមានព្រះភាគសម្គាល់នូវ​កាល គួរ ក្នុងកាលឥឡូវនេះ ។</p>
        <p><a class='ref km' id='km៩៤' href='#km៩៤'>៩៤</a>លំដាប់នោះឯង ព្រះមានព្រះភាគ ទ្រង់ស្បង់នឹងបាត្រ ចីវរ ហើយ ចូលទៅកាន់សណ្ឋាគារ ជាមួយនឹងភិក្ខុសង្ឃ លុះចូលទៅ ដល់ហើយ ទ្រង់លាងព្រះបាទ​ទាំងគូហើយ ទ្រង់ចូលទៅកាន់សណ្ឋាគារ គង់ប្អែកនឹង សសរកណ្តាល បែរព្រះភក្រ្ត​ទៅទិសខាងកើត ។ ចំណែកខាងភិក្ខុសង្ឃ ក៏លាងបាទា ហើយចូលទៅកាន់សណ្ឋាគារ អង្គុយប្របជញ្ជាំងខាងលិច បែរមុខទៅទិសខាងកើត ឆ្ពោះមុខទៅរកព្រះមានព្រះភាគ ចំណែកខាង ពួកមល្លក្សត្រ នៅក្នុងបាវា ក៏លាងព្រះបាទ ចូលទៅកាន់សណ្ឋាគារ អង្គុយ​ប្របជញ្ជាំងខាងកើត បែរមុខទៅទិសខាងលិច ឆ្ពោះមុខទៅរកព្រះមាន ព្រះភាគដែរ ។ លំដាប់នោះឯង ព្រះមានព្រះភាគ ទ្រង់ពន្យល់ពួកមល្លក្សត្រ អ្នកក្រុងបាវា ​ឲ្យឃើញ​ច្បាស់ ឲ្យកាន់យក ឲ្យអាចហាន ឲ្យរីករាយ ដោយ ធម្មីកថា ដល់យប់ជ្រៅ ហើយទ្រង់​តឿនថា ម្នាលវាសេដ្ឋគោត្រទាំងឡាយ យប់ជ្រៅណាស់ហើយ ចូរអ្នកទាំងឡាយ​ សម្គាល់​កាលគួរ ក្នុងកាលឥឡូវ នេះចុះ ។ ពួកមល្លក្សត្រអ្នកក្រុងបាវា ទទួលព្រះបន្ទូលព្រះមាន ព្រះភាគ ដោយពាក្យថា ព្រះករុណាព្រះអង្គ ហើយក្រោកចាកអាសនៈ អភិវាទ ព្រះមានព្រះភាគ ធ្វើប្រទក្សិណហើយចៀសចេញទៅ ។</p>
        <p><a class='ref km' id='km៩៥' href='#km៩៥'>៩៥</a>លំដាប់នោះឯង កាលដែលពួកមល្លក្សត្រ អ្នកក្រុងបាវាចៀស ចេញ​ទៅ​មិនយូរប៉ុន្មាន ព្រះមានព្រះភាគ ទ្រង់ទតឃើញភិក្ខុសង្ឃនៅ ស្ងៀម ស្ងាត់ ក៏ត្រាស់ហៅ​ព្រះសារីបុត្តដ៏មានអាយុមកថា ម្នាលសារីបុត្តភិក្ខុសង្ឃ ប្រាសចាកសេចក្តីងងុយ​ងោក​ងក់ហើយ ម្នាលសារីបុត្ត ចូរអ្នកពន្យល់ ភិក្ខុ ទាំងឡាយដោយធម្មីកថាចុះ តថាគត​រោយខ្នងណាស់ តថាគតនឹង តម្រង់ ខ្នង (បន្តិច) ។ ព្រះសារីបុត្ត ទទួលព្រះពុទ្ធដីកា​នៃព្រះមានព្រះភាគថា ព្រះករុណាព្រះអង្គ ។ លំដាប់នោះឯង ព្រះមានព្រះភាគទ្រង់​ក្រាលសង្ឃាដី មានជាន់ ៤ ហើយទ្រង់សម្រេចសីហសេយ្យា ដោយចំហៀងព្រះកាយ​ខាងស្តាំ តម្រួតព្រះបាទលើព្រះបាទ មានព្រះសតិសម្បជញ្ញៈ ធ្វើនូវឧដ្ឋាន សញ្ញាទុកក្នុង​ព្រះហឫទ័យ ។</p>
        <p><a class='ref km' id='km៩៦' href='#km៩៦'>៩៦</a>សម័យនោះឯង និគ្គណ្ឋនាដបុត្តទើប ធ្វើមរណកាលថ្មី ៗ ក្នុងក្រុងបាវា ។ ដោយកាលកិរិយានៃនិគ្គណ្ឋនាដបុត្តនោះ ពួកនិគ្រណ្ឋ (ជាសិស្ស) ក៏បែកគ្នាទៅ​ជាពីរពួក កើតប្រកួតប្រកាន់ ឈ្លោះប្រកែកទាស់ ទែង ពោលពាក្យចាក់ដោតគ្នានឹងគ្នា ដោយ​លំពែង​គឺមាត់ថា អ្នកឯងមិន ចេះធម្មវិន័យនេះទេ អ្នកឯងនឹងចេះធម្មធម្មវិន័យ​នេះ​ដូច​ម្តេច​បាន អ្នកឯង ប្រតិបត្តិខុសទេ យើងជាអ្នកប្រតិបត្តិត្រូវ ពាក្យយើងមានប្រយោជន៍ ពាក្យ អ្នកឯងឥតប្រយោជន៍ទេ ពាក្យដែលគេត្រូវនិយាយមុន អ្នកឯងនិយាយ​ក្រោយ​វិញ ពាក្យដែលគេត្រូវនិយាយក្រោយអ្នកឯងនិយាយមុនវិញ ពាក្យ ដែលអ្នកឯង​ចេះ ចាំមកជាយូរអង្វែងហើយ ក៏សុទ្ធតែជាពាក្យខុសទទេ ទោសក្នុងវាទៈរបស់អ្នកឯង យើងបានលើកឡើងហើយ អ្នកឯងយើងសង្កត់ សង្កិនបានហើយ ចូរអ្នកឯងទៅសិក្សា ដើម្បីដោះស្រាយនូវទោសក្នុងវាទៈ ឬបើអ្នកឯងអង់អាចចូរដោះចេញ (ចាកសេចក្តី​ខុសចុះ) ។ សេចក្តីស្លាប់ តែមួយ ក៏ហាក់ដូចជាប្រព្រឹត្តតាមពួកនិគ្រណ្ឋដែលជាសិស្ស​របស់នាដ​បុត្ត ។ ពួកសាវ័ករបស់និគ្គណ្ឋនាដបុត្តណា ដែលជាគ្រហស្ថ ស្លៀកពាក់សម្ពត់ស ពួកសាវ័កទាំងនោះ ក៏មានសេចក្តីនឿយណាយ ធុញទ្រាន់ជិណឆ្អន់នឹង ពួក​និគ្រណ្ឋដែលជាសិស្សរបស់ដានបុត្ត ដូចពួកជនដែលមាន សេចក្តី នឿយណាយ ធុញ​ទ្រាន់ ជិណឆ្អិន់នឹងធម្មវិន័យ ដែលគេពោលទុក ដោយ អាក្រក់ ដែលគេសម្តែង​ទុកដោយ​អាក្រក់ មិនមែននិយ្យានិកធម៌ មិនមែន ប្រព្រឹត្ត ទៅដើម្បីសេចក្តីស្ងប់រម្ងាប់ មិនមែនជាធម្ម​វិន័យ ដែលព្រះ​សម្មាសម្ពុទ្ធ​ទ្រង់សម្តែងទុកហើយ ជាធម្មវិន័យមានទីពឹងបែកធ្លាយ​ហើយ ជា​ធម្មវិន័យ មិនមានទីពឹងឡើយ ។ លំដាប់នោះឯង ព្រះសារីបុត្ត​ដ៏​មាន​អាយុ​ហៅ​ភិក្ខុ​ទាំង​ឡាយមកថា ម្នាលអាវុសោទាំងឡាយ និគ្គណ្ឋនាដបុត្ត​ធ្វើ​មរណ​កាល​ហើយថ្មី ៗ ​ក្នុង​ក្រុង​បាវា ដោយកិរិយានៃនិគ្គណ្ឋនាដបុត្តនោះ ពួក​​​និគ្រណ្ឋក៏ បែកគ្នាទៅជាពីរពួក ។បេ។ ជាធម្មវិន័យមាន​ទីពឹង​បែក​ធ្លាយ​ហើយ ជាធម្មវិន័យមិនមានទីពឹងឡើយ ម្នាលអាវុសោ​ទាំងឡាយ ដំណើរ​នោះ​​ប្រព្រឹត្តទៅក្នុងធម្មវិន័យ ដែលបុគ្គលពោលទុកអាក្រក់ ដែល​បុគ្គល​ប្រកាសទុកអាក្រក់ហើយ មិនមែនជានិយ្យានិកធម៌ មិនមែនប្រព្រឹត្តទៅ ដើម្បីសេចក្តីស្ងប់រម្ងាប់ មិនមែនជាធម៌វិន័យ ដែលព្រះសម្មាសម្ពុទ្ធ​ទ្រង់​សម្តែង​​​​ទុកយ៉ាង​នេះឯង ។ ម្នាលអាវុសោទាំងឡាយ ធម៌នេះឯង ព្រះ​មាន​ព្រះភាគនៃយើងទាំងឡាយ​ បាន​ពោលទុកល្អហើយ បានប្រកាស​ទុក​ល្អ​ហើយ ជានិយ្យានិកធម៌ ប្រព្រឹត្តទៅដើម្បីស្ងប់​រម្ងាប់ ជាធម៌​ដែល​ព្រះ​សម្មាសម្ពុទ្ធ​ទ្រង់សម្តែងទុកហើយ គួរតែយើងទាំងអស់គ្នា សង្គាយនា ក្នុងធម៌នោះមិនគួរទាស់ទែងគ្នាឡើយ ព្រហ្មចរិយធម៌នេះឋិតថេរ តាំង​នៅ​អស់​​កាល​​ជាយូរអង្វែងដោយហេតុណា ហេតុនោះឯងប្រព្រឹត្តទៅ ដើម្បីជា​ប្រយោជន៍​ដល់​ជន​ច្រើន ដើម្បីសេចក្តីសុខដល់ជនច្រើន ដើម្បីអនុគ្រោះ​ដល់​សត្វលោក ដើម្បីសេចក្តី​ចម្រើន ដើម្បីជាប្រយោជន៍ ដើម្បីសេចក្តីសុខ​ដល់​ទេវតានឹងមនុស្ស​ទាំងឡាយ ។ ម្នាលអាវុសោទាំងឡាយ ចុះធម៌​ដែល​ព្រះមាន​ព្រះភាគនៃយើង ទាំងឡាយ​ពោលទុកល្អហើយ ប្រកាសទុក​ល្អ​ហើយ ជានិយ្យានិកធម៌ ប្រព្រឹត្តទៅដើម្បីសេចក្តីស្ងប់រម្ងាប់ ជាធម៌ដែល ព្រះសម្មាសម្ពុទ្ធ ទ្រង់សម្តែងហើយនោះដូចម្តេចខ្លះ គួរយើងទាំង​អស់គ្នា សង្គាយនាក្នុងធម៌នោះ មិនគួរទាស់ទែងគ្នាឡើយ ព្រហ្មចរិយធម៌នេះ​ឋិតថេរ​តាំងនៅអស់កាលជាយូរអង្វែង ដោយហេតុណា ហេតុនោះ​ឯង​ប្រព្រឹត្ត​ទៅ ដើម្បីជាប្រយោជន៍ដល់ជនច្រើន ដើម្បីសេចក្តីសុខ ដល់ជន ច្រើន ដើម្បីអនុគ្រោះដល់​សត្វ​​​​​​​លោក ដើម្បីសេចក្តីចម្រើន ដើម្បីជា​ប្រយោជន៍ ដើម្បីសេចក្តីសុខដល់ទេវតា​និង​មនុស្ស​ទាំងឡាយ ។</p>
        <p><a class='ref km' id='km៩៧' href='#km៩៧'>៩៧</a>ម្នាលអវុសោទាំងឡាយ ធម៌ ១ ដែលព្រះមានព្រះភាគអង្គនោះ ជាអរហន្តសម្មាសម្ពុទ្ធ ទ្រង់ជ្រាប់ច្បាស់ ឃើញច្បាស់ទ្រង់សម្តែងទុកហើយ​ដោយ​ប្រពៃ គួរតែ​យើងទាំងអស់គ្នាសង្គាយនាក្នុងធម៌នោះ មិនគួរទាស់ ទែងគ្នាឡើយ ព្រហ្មចរិយធម៌​នេះ​ឋិតថេរតាំងនៅ អស់កាលជាយូរអង្វែង ដោយហេតុណា ហេតុនោះ​ប្រព្រឹត្តទៅ ដើម្បីជាប្រយោជន៍ដល់ជនច្រើន ដើម្បីសេចក្តីសុខដល់ជនច្រើន ដើម្បី​អនុគ្រោះ​​ដល់សត្វលោក ដើម្បីសេចក្តី ចម្រើន ដើម្បីប្រយោជន៍ ដើម្បីសេចក្តីសុខដល់​ទេវតា​និងមនុស្សទាំងឡាយ ។ ធម៌ ១ នោះតើដូចម្តេច ។ ពួកសត្វទាំងអស់ឋិតនៅបាន​ព្រោះ​អាស្រ័យអាហារ ពួកសត្វទាំងអស់ឋិតនៅបាន ព្រោះអាស្រ័យសង្ខារ ។ ម្នាលអាវុសោទាំងឡាយ នេះឯងជាធម៌ ១ ដែលព្រះមានព្រះភាគអង្គនោះ ជា​អរហន្តសម្មាសម្ពុទ្ធទ្រង់ជ្រាបច្បាស់ ឃើញច្បាស់ ទ្រង់សម្តែងទុកហើយ ដោយ​​ប្រពៃ យើងទាំងអស់គ្នាគួរតែសង្គាយនាក្នុងធម៌នោះ មិនគួរទាស់ ទែង​​គ្នាឡើយ ព្រហ្មចរិយ​ធម៌នេះ ឋិតថេរតាំងនៅអស់កាលជាយូរអង្វែង ដោយ​​ហេតុណា ហេតុនោះប្រព្រឹត្តទៅ ដើម្បី​ជាប្រយោជន៍ដល់ជនច្រើន ដើម្បី​​​​សេចក្តីសុខដល់ជនច្រើន ដើម្បីអនុគ្រោះដល់​សត្វលោក ដើម្បីសេចក្តី​ចម្រើន ដើម្បីប្រយោជន៍ ដើម្បីសេចក្តីសុខ ដល់ទេវតា​និងមនុស្ស​ ទាំងឡាយ​។</p>
        <p>ចប់ពួកធម៌មួយៗដែលរាប់ក្នុងការសង្គាយនា ។</p>
        <p><a class='ref km' id='km៩៨' href='#km៩៨'>៩៨</a>ម្នាលអាវុសោទាំងឡាយ មានធម៌ពីរៗ ដែលព្រះមានព្រះភាគ អង្គនោះ ជាអរហន្តសម្មាសម្ពុទ្ធ ទ្រង់ជ្រាបច្បាស់ ឃើញច្បាស់ទ្រង់សម្តែង ហើយដោយប្រពៃ យើងទាំងអស់គ្នាគួរតែសង្គាយនាក្នុងធម៌នោះ ។បេ។ ដើម្បីសេចក្តីចម្រើន ដើម្បី​ប្រយោជន៍ដើម្បីសេចក្តីសុខ ដល់ទេវតានឹង មនុស្សទាំងឡាយ ។ ពួកធម៌ពីរៗ តើអ្វីខ្លះ ។ ពួកធម៌ពីរៗ នោះគឺ នាម  ១ រូប ១ ។ អវិជ្ជា ១ ភវតណ្ហា ១ ។ ភវទិដ្ឋិ ១ វិភវទិដ្ឋិ ១ ។ សេចក្តីមិនខ្មាសបាប ១ សេចក្តីមិនក្តៅនឹងបាប ឬមិនខ្លាចបាប ១ ។ សេចក្តី ខ្មាសបាប ១ សេចក្តីក្តៅនឹងបាប ១ ។ ភាវៈជាអ្នកដែលគេប្រដៅក្រ ១ ភាវៈជាអ្នកមានមិត្តអាក្រក់ ១ ។ ភាវៈជាអ្នកដែលគេប្រដៅងាយ ១ ភាវៈ ជាអ្នកមាន​មិត្តល្អ ១ ។ សេចក្តីឈ្លាសក្នុងអាបត្តិ ១ សេចក្តីឈ្លាសក្នុងការ ចេញចាកអាបត្តិ ១ ។ សេចក្តីឈ្លាសក្នុងសមាបត្តិ ១ សេចក្តីឈ្លាសក្នុងការ​ចេញចាកសមាបត្តិ ១ ។ សេចក្តី​ឈ្លាសក្នុងធាតុ ១ សេចក្តីឈ្លាសក្នុងការ​ធ្វើទុកក្នុងចិត្ត ១ ។ សេចក្តីឈ្លាសក្នុង​អាយតនៈ ១ សេចក្តីឈ្លាសក្នុង​ដបិច្ចសមុប្បាទធម៌ ១ ។ សេចក្តីឈ្លាសក្នុងហេតុ ១ សេចក្តីឈ្លាសក្នុងមិន​មែនហេតុ ១ ។ សេចក្តីស្លូតត្រង់ ១ ចិត្តទន់ ១ ។ សេចក្តីអត់ធ្មត់ ១ ការ​ប្រព្រឹត្តិល្អឬស្លូតមិនកោងកាច ១ ។ ពាក្យពីរោះ ១ ការទទួលរាក់ទាក់ ១ ។ សេចក្តីមិនបៀតបៀន  ១ សេចក្តីស្អាត ១ ។ សេចក្តីភ្លាំងភ្លាត់សតិ ១ មិនដឹងខ្លួន ១ ។ សេចក្តីរឭក ១ ដឹងខ្លួន ១ ។ ភាវៈជាអ្នកមិនគ្រប់គ្រង ទ្វារក្នុងឥន្រ្ទិយទាំងឡាយ ១ ភាវៈជាអ្នកមិន ដឹងប្រមាណក្នុងភោជន ១ ។ ភាវៈជាអ្នកគ្រប់គ្រងទ្វារក្នុងឥន្រ្ទិយ​ទាំងឡាយ ១ ភាវៈជាអ្នក​ដឹង​ប្រមាណ​ក្នុងភោជន ១ ។ កម្លាំងគឺប្រាជ្ញាជាគ្រឿង ពិចារណា ១ កម្លាំងគឺភាវនា ១ ។ កម្លាំងគឺសតិ ១ កម្លាំងគឺសមាធិ ១ ។ សមថៈ (ធម៌សម្រាប់រម្ងាប់ចិត្ត) ១ វិបស្សនា (ប្រាជ្ញាឃើញច្បាស់នូវនាមរូប) ១ ។ សមថនិមិត្ត ១ បគ្គហ-​និមិត្ត ១ ។ សេចក្តីព្យាយាម ១ សេចក្តីមិនរាយមាយ ១ ។ សីលវិបត្តិ ១ ទិដ្ឋិវិបត្តិ ១ ។ សីលសម្បទា ១ ទិដ្ឋិសម្បទា ១ ។ សេចក្តី​បរិសុទ្ធនៃសីល ១ សេចក្តី​បរិសុទ្ធនៃទិដ្ឋិ ១ ។ សេចក្តីបរិសុទ្ធនៃ​ទិដ្ឋិ​គឺ ញា​ណទស្សនៈ ១ សេចក្តីព្យាយាម​នៃបុគ្គល​ដែលមាន​សេចក្តី​យល់​ឃើញ​​​តាមពិត១ ។ សេចក្តី​សង្វេគក្នុងហេតុ ទាំងឡាយ​គួរ​សង្វេគ ១ សេចក្តី​ព្យាយាមដោយឧបាយរបស់បុគ្គលអ្នកមាន​ចិត្ត​សង្វេគ ១ ។ សេចក្តីមិនសន្តោស​ក្នុង​កុសលធម៌ទាំងឡាយ ១ ។ មិនរួញ​រាក្នុងសេចក្តីព្យាយាម ១ ។ វិជ្ជា ១ វិមុត្តិ ១ ។ សេចក្តីដឹងក្នុង​អរិយមគ្គជាគ្រឿងអស់ទៅនៃកិលេស ១ សេចក្តី​​ដឹងក្នុងអរិយផល ដែល​ធ្វើ​សត្វមិនឲ្យកើតឡើងដោយបដិសន្ធិ ១ ។ ម្នាលអាវុសោ​ទាំងឡាយ នេះឯង​ជា​ពួកធម៌ពីរៗ ដែលព្រះមាន​ព្រះភាគអង្គ​នោះ ជាអរហន្ត​សម្មាសម្ពុទ្ធ​ទ្រង់ជ្រាបច្បាស់ ឃើញច្បាស់ទ្រង់សម្តែង​ទុក​ហើយដោយប្រពៃ យើងទាំង​អស់គ្នា គួរតែសង្គាយនាក្នុងធម៌នោះ ។បេ។ ដើម្បីសេចក្តីសុខ ដល់ទេវតា​នឹងមនុស្ស​ទាំងឡាយ ។</p>
        <p>ចប់ ពួកធម៌ពីរៗ ដែលរាប់ចូលក្នុងការសង្គាយនា ។</p>
        <p><a class='ref km' id='km៩៩' href='#km៩៩'>៩៩</a>ម្នាលអាវុសោទាំងឡាយ មានពួកធម៌បីៗ ដែលព្រះមាន ព្រះភាគអង្គ​នោះ ជាអរហន្តស​ម្មាសម្ពុទ្ធទ្រង់ជ្រាបច្បាស់ ឃើញច្បាស់ទ្រង់​សម្តែងទុកហើយដោយប្រពៃ គួរតែយើងទាំងអស់គ្នា សង្គាយនាក្នុង​ធម៌​នោះ ។បេ។ ដើម្បីសេចក្តីចម្រើន ដើម្បី​ប្រយោជន៍ ដើម្បីសេចក្តីសុខដល់​ទេវតានឹងមនុស្សទាំងឡាយ ។ ពួកធម៌បីៗ តើអ្វីខ្លះ ។ ពួកធម៌បីៗ គឺឫស​អកុស ៣ យ៉ាង គឺលោភៈជាឫសនៃអកុសល ១ ទោសៈជាឫស​នៃអកុសល ១ មោហៈជាឫសនៃអកុសល ១ ។ ឫសកុសល ៣ យ៉ាងគឺ អលោភៈ​ ឫសនៃកុសល ១ អទោសៈ ជាឫសនៃកុសល ១ អមោហៈ ជាឫសនៃកុសល ១ ។ ទុច្ចរិត ៣ យ៉ាងគឺ ទុច្ចរិតដោយកាយ ១ ទុច្ចរិតដោយវាចា ១ ទុច្ចរិតដោយចិត្ត ១ ។ សុចរិត ៣ យ៉ាងគឺ សុចរិតដោយកាយ ១ សុចរិត​ដោយវាចា ១ សុចរិតដោយកចិត្ត ១ ។ សេចក្តីត្រិះរិះជាអកុសល ៣ យ៉ាងគឺ សេចក្តីត្រិះរិះប្រកបដោយកាម ១ សេចក្តី​ត្រិះរិះ​ប្រកបដោយ​​ព្យាបាទ ១ សេចក្តីត្រិះរិះប្រកបដោយការ​បៀតបៀន ១ ។​ សេចក្តី​ត្រិះរិះ​ជាកុសល ៣ យ៉ាងគឺ សេចក្តីត្រិះរិះប្រកបដោយការ​ចេញ​ចាកកាម ១ សេចក្តីត្រិះរិះ​ប្រកប​​​ដោយការមិនព្យាបាទ ១ សេចក្តីត្រិះរិះប្រកបដោយការ​មិនបៀត​បៀន ១ ។ តម្រិះ​ជា​​អកុសល ៣ យ៉ាងគឺ តម្រិះប្រកបដោយកាម ១ តម្រិះ​ប្រកប​​ដោយការព្យាបាទ ១ តម្រិះប្រកបដោយការបៀតបៀន ១ ។ តម្រិះ​ជាកុសល ៣ យ៉ាងគឺ តម្រិះប្រកបដោយ​ការចេញចាកកាម ១ តម្រិះ​ប្រកប​ដោយការមិនព្យាបាទ ១ តម្រិះ​ប្រកប​ដោយការមិន​បៀតបៀន ១ ។ សេចក្តី​សម្គាល់ជាអកុសល ៣ យ៉ាងគឺ សេចក្តី​សម្គាល់ប្រកបដោយ​កាម ១ សេចក្តី​សម្គាល់ប្រកបដោយព្យាបាទ ១ សេចក្តីសម្គាល់​ប្រកបដោយការ​បៀត​បៀន ១ ។ សេចក្តីសម្គាល់ជាកុសល ៣ យ៉ាង គឺ សេចក្តី​សម្គាល់​ប្រកបដោយ​ការ​ចេញ​ចាកកាម ១ សេចក្តីសម្គាល់ប្រកបដោយការ មិនព្យាបាទ ១ សេចក្តី​សម្គាល់ប្រកប​ដោយ​ការ​មិនបៀតបៀន ១ ។ ធាតុជាអកុសល ៣ យ៉ាងគឺ ធាតុ​​ប្រកបដោយកាម  ១ ធាតុប្រកបដោយព្យាបាទ ១ ធាតុ​ប្រកប​ដោយ​ការបៀតបៀន ១ ។ ធាតុជាកុសល ៣ យ៉ាងគឺ ធាតុប្រកប​ដោយ​ការ​ចេញចាកកាម ១ ធាតុប្រកបដោយ​ការមិនព្យាបាទ ១ ធាតុប្រកប​ដោយ​ការមិនបៀតបៀន ១ ។ ធាតុ ៣ យ៉ាងដទៃទៀតគឺ ធាតុប្រកបដោយ​កាម ១ ធាតុប្រកបដោយរូប ១ ធាតុប្រកបដោយអរូប ១ ។ ធាតុ ៣ យ៉ាង​ដទៃទៀតគឺ ធាតុប្រកប​ដោយរូប ១ ធាតុប្រកបដោយអរូប ១ ធាតុ​ប្រកប​ដោយ​សេចក្តីរលត់គឺព្រះ​និព្វាន​ ១ ។ ធាតុ ៣ យ៉ាងដទៃទៀតគឺ ធាតុ​យ៉ាងទាប ១ ធាតុយ៉ាង​កណ្តាល ១ ធាតុ យ៉ាងឧត្តម ១ ។ តណ្ហា ៣ យ៉ាងគឺ កាមតណ្ហា ១ ភវតណ្ហា ១ វិភវតណ្ហា ១ ។ តណ្ហា ៣ យ៉ាងដទៃទៀតគឺ កាមតណ្ហា ១ រូបតណ្ហា ១ អរូបតណ្ហា ១ ។ តណ្ហា ៣ យ៉ាងដទៃទៀតគឺ រូបតណ្ហា ១ អរូបតណ្ហា ១ និរោធតណ្ហា  ១ ។ សញ្ញោជនៈ ៣ យ៉ាងគឺ សក្កាយទិដ្ឋិ ១ វិចិកិច្ឆា ១ សីល​ព្វត​បរាមាស ១ ។ អាសវៈ ៣ យ៉ាងគឺ កាមាសវៈ ១ ភវាសវៈ ១ អវិជ្ជា​សវៈ ១ ។ ភព ៣ យ៉ាងគឺ កាមភព ១ រូបភព ១ អរូបភព ១ ។ ការស្វែងរក ៣ យ៉ាងគឺ ការស្វែងរកកាម ១ ស្វែង​រកភព ១ ស្វែង​រក​ព្រហ្មចរិយធម៌ ១ ។ មានៈ ៣ យ៉ាងគឺ មានៈថាអាត្មាអញ​ប្រសើរ​ជាងគេ ១ មានៈថាអាត្មាអញស្មើនឹងគេ ១ មានៈថាអាត្មា​អញ​អន់ជាងគេ ១ ។ កាល ៣ យ៉ាងគឺ អតីតកាល ១ អនាគតកាល ១ បច្ចុប្បន្នកាល ១ ។ អន្តៈគឺចំណែក ៣ យ៉ាងគឺ សក្កាយ ជាសំណែក ១ ធម៌ជាគ្រឿង​កើតនៃសក្កាយជាចំណែក ១ ធម៌ជាគ្រឿង​រលត់ នៃសក្កាយជា​ចំណែក ១ ។ វេទនា ៣ យ៉ាគឺ សុខវេទនា ១ ទុក្ខវេទនា ១ អទុក្ខមសុខវេទនា ១ ។ សេចក្តីលំបាក ៣ យ៉ាងគឺ លំបាកព្រោះ​សេចក្តីទុក្ខ ១ លំបាក​ព្រោះសង្ខារ ១ លំបាកព្រោះសេចក្តី​ប្រែប្រួល ១ ។ គំនរ ៣ យ៉ាងគឺ សភាវៈ​ខុសដ៏ទៀងទាត់  ជាគំនរ ១ សភាវៈត្រូវ​ដ៏ទៀង​ទាត់ ជាគំនរ ១ សភាវៈមិនទៀង​ទាត់ ជាគំនរ ១ ។ សេចក្តីសង្ស័យ ៣ យ៉ាងគឺ បុគ្គល​រមែង​សង្ស័យ​ងឿងឆ្ងល់ មិនចុះ​ចិត្តស៊ប់ មិនជ្រះស្រឡះ​ព្រោះ​ប្រារព្ធ​នូវ​អតីត​កាល ១ សង្ស័យងឿងឆ្ងល់ មិនចុះ​ចិត្តស៊ប់ មិនជ្រះ​ស្រឡះ​ព្រោះ​ប្រារព្ធនូវអនាគតកាល ១ សង្ស័យ​ងឿងឆ្ងល់ មិនចុះចិត្តស៊ប់ មិន​ជ្រះ​​​​​​​​ស្រឡះព្រោះប្រារព្ធនូវបច្ចុប្បន្នល ១ ។ អំពើ​ដែល​ព្រះតថាគត មិនចាំបាច់​រក្សាឬ​រវាំងមាន ៣ យ៉ាង គឺ ម្នាលអាវុសោទាំងឡាយ ព្រះតថាគត​មានកាយ​សមាចារបរិសុទ្ធ ព្រះ​តថាគត​ គប្បីរក្សា នូវ​កាយ​ទុច្ច​រិតណាថា អ្នក​ដទៃ​កុំបី ដឹង​នូវ​កាយទុច្ចរិតរបស់អញនេះ កាយ​ទុច្ចរិត​​​នោះ​មិនមានដល់​ព្រះតថាគត​ឡើយ ១ ម្នាល​អាវុសោទាំងឡាយ ព្រះតថាគត​​​មានវចីសមាចារ​បរិសុទ្ធ ព្រះតថាគតគប្បី រក្សានូវ​វចីទុច្ចរិតណាថា អ្នកដទៃ​កុំបីដឹងនូវ​វចីទុច្ចរិត របស់អញនេះ វចីទុច្ចរិតនោះ មិនមាន​ដល់​ព្រះតថាគត​ឡើយ ១ ម្នាល អាវុសោ​ទាំងឡាយ ព្រះតថាគត មានមនោសមាចារបរិសុទ្ធ ព្រះតថាគត គ​ប្បីរក្សានូវមនោទុច្ចរិត​ណាថា អ្នកដទៃកុំបីដឹងនូវ មនោទុច្ចរិត​របស់​អញ​នេះ មនោទុច្ចរិតនោះ មិនមានដល់​ព្រះតថាគតឡើយ ១ ។ កង្វល់ ៣ យ៉ាង គឺ រាគៈជាកង្វល់ ១ ទោសៈជាកង្វល់ ១ មោហៈជាកង្វល់ ១ ។ ភ្លើង ៣ យ៉ាង ភ្លើងគឺរាគៈ ១ ភ្លើងគឺទោសៈ ១ ភ្លើងគឺមោហៈ ១ ។ ភ្លើង ៣ យ៉ាងដទៃទៀត ភ្លើងគឺអាហុនេយ្យបុគ្គល ១ ភ្លើងគឺទក្ខិណេយ្យបុគ្គល ១ ភ្លើងគឺ​គហតី ១ ។ ការរាប់នូវរូបដោយចំណែក ៣ គឺ រូបប្រកប​ដោយ​ការឃើញផង ប្រកប​ដោយ​​​​​​​​​​​​​​​ ការប៉ះពាល់ផង ១ រូបមិនប្រកប​ដោយ​ការ​ឃើញ តែប្រកបដោយការ ប៉ះពាល់​ ១ រូប​មិន​​​ប្រកបដោយ​ការ​ឃើញ​ផង មិនប្រកបដោយ​ការប៉ះ ពាល់ផង ១ ។ សង្ខារ ៣ យ៉ាងគឺ បុញ្ញាភិ​សង្ខារ ១ អបុញ្ញាភិសង្ខារ ១ អានេញ្ជាភិសង្ខារ ១ ។ បុគ្គល ៣ ពួក គឺ បុគ្គល​ជាសេក្ខៈ ១ បុគ្គលជាអសេក្ខៈ ១ បុគ្គលមិន​មែន​ជា​សេក្ខៈមិនមែនជាអសេក្ខៈ ១ ។ ភិក្ខុចាស់មាន ៣ ពួក គឺ ចាស់ដោយ​ជាតិ ១ ចាស់ដោយធម៌ ១ ចាស់​ដោយការសន្មតិ ១ ។ បុញ្ញកិរិយាវត្ថុ ៣ យ៉ាងគឺ បុញ្ញកិរិយាវត្ថុ​សម្រេច​ដោយទាន ១ បុញ្ញកិរិយាវត្ថុ​សម្រេច​ដោយ សីល ១ បុញ្ញកិរិយា​វត្ថុ​សម្រេច​ដោយភាវនា ១ ។ ហេតុនៃការចោទ ៣ យ៉ាងគឺ ដោយឃើញ ១ ដោយឮ ១ ដោយរង្កៀស ១ ។ ការសេពកាម ៣ យ៉ាង ម្នាល​អាវុសោ​ទាំងឡាយ ពួកសត្វមានកាមតាំងឡើង ពួកសត្វ​ទាំងនោះ​ធ្វើ​អំណាច​ឲ្យ​ប្រព្រឹត្ត​​ទៅក្នុងកាមទាំងឡាយ​ដែលតាំងឡើង ដូចជា​មនុស្ស​ទាំង​អស់​នឹ​ង​ទេវតាពួកខ្លះ នឹង​វិនិបាតិកពួកខ្លះ នេះជា​ការ​សេពកាមទី ១ ម្នាល​​អាវុសោទាំងឡាយ ពួកសត្វមាន​កាម​​​ដែលខ្លួន​និម្មិត​ហើយ ពួកសត្វ​ទាំង​នោះ លុះនិម្មិតហើយៗ ក៏ធ្វើអំណាចឲ្យប្រព្រឹត្ត​ទៅក្នុង​កាមទាំងឡាយ ដូចជា​ពួកទេវតា ក្នុងជាន់និម្មានរតី នេះជាការសេពកាមទី ២ ម្នាល​អាវុសោទាំងឡាយ ពួកសត្វមានកាមដែលទេវតាដទៃនិម្មិតឲ្យ ពួក​សត្វ​ទាំងនោះ ធ្វើអំណាចឲ្យប្រព្រឹត្ត​ទៅក្នុងកាមទាំងឡាយ ដែលទេវតា​ដទៃ​និម្មិតឲ្យ ដូចជាពួកទេវតា​ក្នុង​​ជាន់បរនិម្មិតវ​សវត្តី នេះជាការសេព​កាមទី ៣ ។ ការបានសេចក្តីសុខ ៣ យ៉ាង ម្នាលអាវុសោ​ទាំងឡាយ មានពួកសត្វ​ធ្វើនូវសេចក្តីសុខ ឲ្យកើតឡើងរឿយៗ ហើយ​ទទួលនូវ​សេចក្តីសុខ(នោះ) ដូចជាពួកទេវតានៅក្នុងពួកព្រហ្មលោក នេះជាការបាន​នូវសេចក្តី​សុខទី ១ ម្នាលអាវុសោទាំងឡាយ ពួកសត្វដែលជោកជាំ​ជ្រួត​ជ្រាបបរិបូណ៌​ពាល់ត្រូវ​ដោយ​សេចក្តីសុខហើយ ពួកសត្វទាំងនោះ ជួនកាល​បន្លឺ​ឧទាន​ក្នុងកាល​ម្តងៗ ថា សុខណាស់ហ៎្ន សុខណាស់ហ៎្ន ដូចជាពួកទេវតា​នៅក្នុង​ជាន់​អាភស្សរព្រហ្មលោក នេះ​​​​​ជា​ការបាននូវសេចក្តីសុខទី ២ ម្នាល​អាវុសោ​ទាំង​ឡាយ ពួកសត្វដែលជោក​ជាំ​ជ្រួត​ជ្រាប​​​បរិបូណ៌ពាល់​ត្រូវ​ដោយ​​សេចក្តី​សុខ​ហើយ ពួកសត្វទាំងនោះសន្តោសនឹង​សេចក្តី​សុខ​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​ដ៏ល្អិត​ប៉ុណ្ណោះ ទទួល​សេចក្តី​សុខក្នុងចិត្តដូចពួកទេវតានៅក្នុងជាន់​សុភកិណ្ហព្រហ្ម​​​​លោក នេះជា​ការ​បាននូវសេចក្តីសុខទី ៣ ។ បញ្ញា ៣ យ៉ាងគឺ បញ្ញា​ជារបស់​សេក្ខបុគ្គល ១ បញ្ញាជារបស់អសេក្ខបុគ្គល ១ បញ្ញាជារបស់​នេវសេក្ខ​បុគ្គល ១ ។ បញ្ញា ៣ យ៉ាងដទៃ​ទៀតគឺ បញ្ញាសម្រេចមកអំពីការគិត ១ បញ្ញា​សម្រេចមកអំពី​ការស្តាប់ ១ បញ្ញា​​​​សម្រេច​មកអំពីការចម្រើន ១ ។ អាវុធ ៣ យ៉ាងគឺ​ បាន​ដល់​​អាវុធគឺសុតៈ ១ (ពុទ្ធ​វចនៈ) ១ អាវុធ​គឺសេចក្តីស្ងាត់ ១ អាវុធគឺបញ្ញា ១ ។ ឥន្រ្ទិយ ៣ យ៉ាងគឺ ឥន្រ្ទិយដែល​កើត​ឡើង​ដល់​បុគ្គល​​​​អ្នកប្រតិបត្តិ​ដោយ​គិតថា អាត្មាអញនឹង​បាន​ដឹងនូវ​ធម៌​​​​​​ ដែលមិនទាន់​បានដឹង (សោតា​​​​​​​​​បត្តិមគ្គញាណ) ១ ឥន្ទ្រយគឺញ្ញាណជាគ្រឿងដឹងច្បាស់ (សោតា​បត្តិ​ផល​ញ្ញាណ ។ល។ អរហត្តមគ្គញ្ញាណ) ១ ឥន្រ្ទិយគឺសេចក្តីដឹងក្នុងធម៌ ដែល​បុគ្គល​​គួរដឹង ច្បាស់ជាធម៌ ដល់​នូវទីបំផុត​នៃកិច្ចដោយ​កិរិយាដឹង (អរហត្ត​ផល​ញ្ញាណ) ១ ។ ចក្ខុ ៣ យ៉ាងគឺ មំសចក្ខុ ១ ទិព្វចក្ខុ ១ បញ្ញាចក្ខុ ១ ។ សិក្ខា ៣ យ៉ាងគឺ អធិសីលសិក្ខា ១ អធិចិត្តសិក្ខា ១ អធិប្បញ្ញា​សិក្ខា ១ ។ ភាវនា ៣ យ៉ាង គឺ កាយភាវនា ១ ចិត្តភាវនា ១ បញ្ញាភាវនា ១ ។ អនុត្តរិយៈ ៣ យ៉ាងគឺ ទស្សនានុត្តរិយៈ ការ​ឃើញដ៏ប្រសើរ ១ បដិបទានុត្តរិយៈ សេចក្តីប្រតិបត្តិដ៏ប្រសើរ ១ វិមុត្តានុត្តរិយៈ ការរួចចាកកិលេស​ដ៏ប្រសើរ ១ ។ សមាធិ ៣ យ៉ាងគឺ សមាធិ​ប្រកប​ដោយវិតក្កវិចារៈ ១ សមាធិ​មិនមានវិតក្កៈ មាន​ត្រឹម​​​​​​​តែ​វិចារៈ ១ សមាធិមិន មានវិតក្កនឹងវិចារៈ ១ ។ សមាធិ ៣ យ៉ាង​ដទៃទៀតគឺ សុញ្ញតសមាធិ ១ អនិមិត្តសមាធិ ១ អប្បណិហិតសមាធិ ១ ។ សេចក្តីស្អាត ៣ យ៉ាងគឺ សេចក្តីស្អាតដោយកាយ ១ សេចក្តីស្អាតដោយវាចា ១ សេចក្តីស្អាតដោយចិត្ត ១ ។ ច្បាប់ អ្នកប្រាជ្ញ ៣ យ៉ាងគឺ ច្បាប់​អ្នកប្រាជ្ញផ្លូវកាយ ១ ច្បាប់អ្នកប្រាជ្ញផ្លូវវាចា ១ ច្បាប់​អ្នក​​ប្រាជ្ញផ្លូវចិត្ត ១ ។ សេចក្តីឈ្លាស ៣ យ៉ាងគឺ សេចក្តីឈ្លាសក្នុងការចម្រើន ១ សេចក្តី​​​​​​​​ឈ្លាស​ក្នុងការវិនាស ១ សេចក្តីឈ្លាស​ក្នុងឧបាយ ១ ។ សេចក្តីស្រវឹង ៣ យ៉ាងគឺ ស្រវឹងដោយការមិនមានរោគ ១ ស្រវឹង​ដោយវ័យ ១ ស្រវឹងដោយ ជាតិ​ត្រកូល ១ ។ អធិបតេយ្យ ៣ យ៉ាងគឺ អត្តាធិបតេយ្យ ១ លោកា​ធិប-​តេយ្យ ១ ធម្មាធិបតេយ្យ ១ ។ កថាវត្ថុ ៣ យ៉ាងគឺ បុគ្គលប្រារព្ធ​​អតីតកាល និយាយពាក្យថា រឿងយ៉ាងនេះ កើតមានក្នុង​អតីតកាល​ហើយ ១ បុគ្គលប្រារព្ធ​អនាគតកាលនិយាយពាក្យថា រឿងយ៉ាងនេះ នឹង​មាន​​​​ក្នុង​អនាគតកាល ១ បុគ្គលប្រារព្ធ​បច្ចុប្បន្ន​កាលក្នុងកាល ឥឡូវនេះ និយាយ​ពាក្យថា រឿងយ៉ាងនេះកើតឡើង​ក្នុងកាល​ឥឡូវ​​​​នេះ ១ ។ វិជ្ជា ៣ យ៉ាងគឺ ញាណជាគ្រឿង​រឭក​ឃើញនូវខន្ធបញ្ចកៈ ដែលធ្លាប់នៅ​អាស្រ័យ ក្នុង​​​​​កាល​មុន ជាវិជ្ជា ១ សេចក្តីដឹងក្នុងចុតិនឹង​បដិសន្ធិ​​​របស់ពួកសត្វ ជាវិជ្ជា ១ សេចក្តី​ដឹងក្នុងធម៌ជាគ្រឿងអស់ទៅ​នៃអាសវៈ​ទាំងឡាយ ជាវិជ្ជា ១ ។ វិហារធម៌ (ធម៌ជា​គ្រឿង​នៅ) ៣ យ៉ាងគឺ ទិព្យវិហារ១ ព្រហ្មវិហារ១ អរិយ​វិហារ១ ។ បាដិហារ ៣ យ៉ាងគឺ ឥទ្ធិបាដិហារ្យ១ អាទេសនា​បាដិហារ្យ ១ អនុសាសនីបាដិហារ្យ ១ ។ ម្នាលអាវុសោទាំងឡាយ ពួក​ធម៌​បី ៗ ទាំងនេះឯង ព្រះមានព្រះភាគនោះ ជាអរហន្តសម្មា​សម្ពុទ្ធទ្រង់ ជ្រាប​​​ច្បាស់ឃើញច្បាស់ ទ្រង់សម្តែងហើយដោយប្រពៃ គួរយើងទាំង​អស់​គ្នា​​​​សង្គាយនាក្នុងធម៌នោះ មិនគួរទាស់​ទែង​​គ្នាឡើយ ។បេ។ ដើម្បីសេចក្តី ចម្រើន ដើម្បី​ប្រយោជន៍ ដើម្បីសេចក្តីសុខ ដល់ទេវតានឹងមនុស្សទាំង ឡាយ ។</p>
        <p>ចប់ពួកធម៌បីៗ ដែលរាប់ចូលក្នុងការសង្គាយនា ។</p>
        <p><a class='ref km' id='km១០០' href='#km១០០'>១០០</a>ម្នាលអាវុសោទាំងឡាយ ពួកធម៌បួនៗ ដែលព្រះមានព្រះភាគ អង្គនោះ ជាអរហន្តសម្មាសម្ពុទ្ធទ្រង់ជ្រាបច្បាស់ ឃើញច្បាស់ទ្រង់សម្តែង ហើយដោយប្រពៃ គួរ​តែ​​​​​យើងទាំងអស់គ្នា សង្គាយនាក្នុងធម៌នោះ ។បេ។ ដើម្បីសេចក្តីចម្រើន ដើម្បី​ប្រយោជន៍ ដើម្បីសេចក្តីសុខ ដល់ទេវតា នឹង មនុស្សទាំងឡាយ ។ ពួកធម៌បួនៗ តើដូច​ម្តេច ។ សតិបដ្ឋាន ៤ ម្នាល អាវុសោទាំងឡាយ ភិក្ខុក្នុងសាសនានេះ ជាអ្នក​ពិចារណា​រឿយៗ នូវកាយ ក្នុងកាយ ជាបុគ្គលមានព្យាយាម ជាគ្រឿងដុតកំដៅ​នូវ​កិលេស មាន​សេចក្តី​​​ដឹងដោយល្អ មានស្មារតីកម្ចាត់បង់នូវអភិជ្ឈានឹងទោមនស្សក្នុង​លោក ១ ។ ពិចារណារឿយៗ នូវវេទនាក្នុងវេទនាទាំងឡាយ ១ ។ ពិចារណា រឿយៗ នូវចិត្តក្នុងចិត្ត ១ ។ ពិចារណារឿយៗ នូវធម៌ក្នុងធម៌ទាំងឡាយ ជាបុគ្គល មានព្យាយាម ជាគ្រឿងដុតកំដៅ​នូវកិលេស មានសេចក្តីដឹងដោយល្អ មាន ស្មារតីកម្ចាត់បង់​នូវអភិជ្ឈា​និងទោមនស្ស​ក្នុងលោក ១ ។</p>
        <p><a class='ref km' id='km១០១' href='#km១០១'>១០១</a>សម្មប្បធាន ៤ ម្នាលអាវុសោទាំងឡាយ ភិក្ខុក្នុងសាសនានេះ ញ៉ាំងឆន្ទៈ ឲ្យកើតឡើង សង្វាត ប្រារព្វ ព្យាយាម ផ្គងចិត្ត តម្កល់ចិត្ត ដើម្បីបិទ​អកុសល​​​​​ធម៌​ទាំងឡាយ​ដ៏លាមក ដែលមិនទាន់កើតឡើង មិនឲ្យ កើតឡើងបាន ១ ញ៉ាំងឆន្ទៈឲ្យកើត​ឡើង សង្វាត ប្រារព្វ នូវសេចក្តីព្យាយាម ផ្គងចិត្ត តម្កល់ចិត្ត ដើម្បីលះ​បង់នូវអកុសលធម៌ទាំងឡាយ​ដ៏លាមក ដែល កើតឡើងហើយ ១ ញ៉ាំងឆន្ទៈឲ្យកើតឡើង សង្វាត ប្រារព្ធនូវសេចក្តី​ព្យាយាម ផ្គងចិត្ត តម្កល់ចិត្ត ដើម្បីបណ្តុះបណ្តាលកុសល​ធម៌ទាំងឡាយ​ដែលមិនទាន់​កើតឡើងឲ្យកើតឡើង ១ ញ៉ាំងឆន្ទៈឲ្យកើតឡើង សង្វាត ប្រារព្ធនូវសេចក្តីព្យាយាម ផ្គងចិត្ត តម្កល់ចិត្ត ដើម្បីឲ្យកុសលធម៌ទាំងឡាយ​ដែលកើត​ឡើងហើយ ឲ្យឋិនៅមិនឲ្យវិនាសទៅ ឲ្យរឹងរឹតតែចម្រើនឡើង ធំទូលាយ ចម្រើនពេញ​លេញ ១ ។</p>
        <p><a class='ref km' id='km១០២' href='#km១០២'>១០២</a>ឥទ្ធិបាទ ៤ ម្នាលអាវុសោទាំងឡាយ ភិក្ខុក្នុងសាសនានេះ​ចម្រើន​ឥទ្ធិបាទ ដែលប្រកបដោយឆន្ទៈសមាធិនឹងបធានសង្ខារ ១ ចម្រើនឥទ្ធិបាទដែល​ប្រកប​​ដោយវីរិយសមាធិនឹងបធានសង្ខារ ១ ចម្រើន ឥទ្ធិបាទដែលប្រកបដោយ​ចិត្ត​សមាធិ​​​​និងបធានសង្ខារ ១ ចម្រើនឥទ្ធិបាទ ដែល​ប្រកបដោយវីមំសាសមាធិ​នឹងបធាន​សង្ខារ ១ ។</p>
        <p><a class='ref km' id='km១០៣' href='#km១០៣'>១០៣</a>ឈាន ៤ យ៉ាង ម្នាលអាវុសោទាំងឡាយ ភិក្ខុក្នុងសាសនានេះ ស្ងាត់​ចាកកាមទាំងឡាយ ស្ងាត់ចាកអកុសលធម៌ទាំងឡាយ បានដល់ នូវបឋមជ្ឈាន ប្រកប​ដោយវិតក្កៈ ប្រកបដោយវិចារៈ មានបីតិនឹងសុខ ដែល​​កើតអំពីសេចក្តីស្ងប់​ស្ងាត់​នោះ ១ ភិក្ខុព្រោះស្ងប់ស្ងាត់ ចាកវិតក្កៈ វិចារៈ ក៏បាន​ដល់នូវទុតិយជ្ឈាន ជាធម្មជាតកើត​មានក្នុង​សន្តាននៃខ្លួន ប្រកប ដោយសេចក្តីជ្រះថ្លា គឺ សទ្ធា មានសភាពជាចិត្តខ្ពស់ឯក មិនមាន​វិតក្កៈ មិន​មានវិចារៈ មានតែបីតិនឹង សុខៈដែលកើតអំពីសមាធិគឺ បឋមជ្ឈាន ១ ភិក្ខុ​ព្រោះ​នឿយណាយចាកបីតិផង ប្រកបដោយឧបេក្ខាផង មានស្មារតី ដឹង​ខ្លួន​ដោយ​ប្រពៃផង ទទួល​​​​នូវ​សុខដោយនាមកាយផង ព្រះអរិយៈ ទាំងឡាយ​តែង​​សរសើរនូវបុគ្គល​ដែល​បាន​នូវ​​​តតិយជ្ឈាននោះថា បុគ្គល នោះប្រកប​ដោយឧបេក្ខា មានស្មារតី មានធម៌ជា​គ្រឿង​នៅជាសុខដូច្នេះ ព្រោះ​តតិយជ្ឈាន​ណា ក៏បានដល់នូវតតិយជ្ឈាននោះ ១ ភិក្ខុព្រោះ​លះបង់​នូវ​សុខផង ព្រោះលះបង់នូវទុក្ខផង ព្រោះអស់ទៅនៃសោមនស្ស នឹង​ ទោម​នស្ស​​​​​​ក្នុងកាលមុន ក៏បានដល់នូវចតុត្ថជ្ឈាន មានអារម្មណ៍ មិនមែន​ជា​ទុក្ខ​មិនមែនជា សុខ គឺជាឧបេក្ខា មានសតិដ៏បរិសុទ្ធដោយឧបេក្ខា ១ ។</p>
        <p><a class='ref km' id='km១០៤' href='#km១០៤'>១០៤</a>សមាធិភាវនា ៤ យ៉ាង ម្នាលអាវុសោទាំងឡាយ មាន សមាធិ​ភាវនា​ដែលបុគ្គលចម្រើន ធ្វើឲ្យច្រើនហើយ ប្រព្រឹត្តទៅដើម្បី នៅជា​សុខក្នុងបច្ចុប្បន្ន ១ ។ ម្នាល​​អាវុសោទាំងឡាយ មានសមាធិភាវនា ដែល​បុគ្គលចម្រើនហើយ ធ្វើឲ្យច្រើន​ហើយ ប្រព្រឹត្តទៅ ដើម្បីបាន នូវញាណ-​ទស្សនៈ ១ ។ ម្នាលអាវុសោទាំងឡាយ មាន​សមាធិភាវនា​​ ដែលបុគ្គល​ចម្រើនហើយ ធ្វើឲ្យច្រើនហើយ ប្រព្រឹត្តទៅដើម្បីសតិ​នឹង​សម្បជញ្ញៈ ១ ។ ម្នាលអាវុសោទាំងឡាយ មានសមាធិភាវនាដែល បុគ្គលចម្រើនហើយ ធ្វើ​ឲ្យច្រើន​ហើយ ប្រព្រឹត្តទៅដើម្បីអស់ទៅ នៃអាសវៈទាំងឡាយ ១ ។ ម្នាលអាវុសោ​ទាំងឡាយ ចុះសសមាធិភាវនា ដូចម្តេច ដែលចម្រើនហើយ ធ្វើឲ្យច្រើនហើយ ប្រព្រឹត្ត​​ទៅ ដើម្បីជាសុខ ក្នុងបច្ចុប្បន្ន ។ ម្នាល​អាវុសោ​ទាំងឡាយ ភិក្ខុក្នុងសាសនានេះ ស្ងាត់​ចាក​​​​​​កាមទាំងឡាយ ស្ងាត់ចាក​អកុសលធម៌ទាំងឡាយ ហើយបានដល់ នូវបឋមជ្ឈាន​ប្រកបដោយវិតក្កៈ ប្រកបកដោយវិចារៈ ។បេ។ បានដល់នូវ ចតុត្ថជ្ឈាន ម្នាលអាវុសោ​ទាំង​ឡាយ នេះជាសមាធិភាវនា ដែលបុគ្គល ចម្រើនហើយ ធ្វើឲ្យច្រើនហើយ តែង​​ប្រព្រឹត្ត​​ទៅ ដើម្បីនៅជាសុខក្នុងបច្ចុប្បន្ន ។ ម្នាលអាវុសោទាំងឡាយ ចុះសមាធិភាវនា​ដូចម្តេច ដែល​​​​​បុគ្គលចម្រើនហើយ ធ្វើឲ្យច្រើនហើយ ប្រព្រឹត្ត​ទៅ ដើម្បីបាននូវ​ញាណទស្សនៈ ។ ម្នាលអាវុសោទាំងឡាយ ភិក្ខុក្នុង​សាសនានេះ ធ្វើទុក ក្នុងចិត្តនូវ​អាលោកសញ្ញា អធិដ្ឋាននូវ​ទិវា​សញ្ញាថា​​​ ថ្ងៃយ៉ាងណា យប់យ៉ាងនោះ យប់យ៉ាងណា ថ្ងៃយ៉ាងនោះ មានចិត្ត​បើក​ចេញស្រឡះ ឥតមានអ្វី រួបរឹតបិទបាំង ចម្រើនចិត្តដែលប្រកបដោយពន្លឺ ម្នាលអាវុសោ ទាំងឡាយ នេះជាសមាធិភាវនា ដែល​បុគ្គល​ចម្រើនហើយ ធ្វើឲ្យច្រើន​ហើយតែងប្រព្រឹត្តទៅ ដើម្បីបាននូវញាណទស្សនៈ ។ ម្នាល​អាវុសោ ទាំងឡាយ ចុះ​សមាធិភាវនាដូចម្តេច ដែលបុគ្គលចម្រើនហើយ ធ្វើឲ្យ ច្រើនហើយ ប្រព្រឹត្តទៅដើម្បី​សតិនឹងសម្បជញ្ញៈ ។ ម្នាលអាវុសោ​ទាំងឡាយ ភិក្ខុក្នុងសាសនានេះ វេទនាកើត​ឡើងក៏ដឹង តាំងនៅក៏ដឹងអស់​ទៅក៏ដឹង សញ្ញាកើតឡើងក៏ដឹង តាំងនៅក៏ដឹង អស់ទៅក៏ដឹង វិតក្កៈកើត​ឡើង​ក៏ដឹង តាំងនៅក៏ដឹង អស់ទៅក៏ដឹង ម្នាលអាវុសោទាំងឡាយ នេះជា​សមាធិភាវនា ដែលបុគ្គលចម្រើនហើយ ធ្វើឲ្យច្រើនហើយ តែងប្រព្រឹត្តទៅ ដើម្បី​សតិ​នឹងសម្បជញ្ញៈ ។ ម្នាលអាវុសោទាំងឡាយ ចុះសមាធិ​ភាវនា​ដូច​ម្តេចដែលបុគ្គល​ចម្រើនហើយ ធ្វើឲ្យច្រើនហើយ ប្រព្រឹត្តទៅ ដើម្បីអស់​ទៅ​នៃអាសវៈទាំងឡាយ ។ ម្នាលអាវុសោទាំងឡាយ ភិក្ខុក្នុងសាសនានេះ ជាអ្នក ពិចារណារឿយៗ នូវសេចក្តីកើត​ឡើងនឹងសូន្យទៅក្នុង​ឧបាទានក្ខន្ធ​ទាំង ៥ ថា រូបដូច្នេះ ការកើតឡើងនៃរូបដូច្នេះ ការរលត់​ទៅ​​នៃរូបដូច្នេះ ។ វេទានដូច្នេះ ។ សញ្ញាដូច្នេះ ។ សង្ខារដូច្នេះ ។ វិញ្ញាណដូច្នេះ ការកើត​ឡើង​នៃវិញ្ញាណដូច្នេះ ការរលត់ទៅនៃវិញ្ញាណដូច្នេះ ម្នាលអាវុសោទាំងឡាយ នេះជា​សមាធិភាវនា ដែលបុគ្គលចម្រើនហើយ ធ្វើឲ្យច្រើន​ហើយ តែង​ប្រព្រឹត្ត​ទៅ ដើម្បីអស់​ទៅនៃអាសវៈទាំងឡាយ ។</p>
        <p><a class='ref km' id='km១០៥' href='#km១០៥'>១០៥</a>អប្បមញ្ញា ៤ យ៉ាង ម្នាលអាវុសោទាំងឡាយ ភិក្ខុក្នុង សាសនានេះ មានចិត្ត ប្រកបដោយមេត្តាផ្សាយទៅកាន់ទិសទី ១ ទី ២ ទី ៣ ទី ៤ ក៏ដូចគ្នា ផ្សាយទៅកាន់ទិសខាងលើ ខាងក្រោម នឹងទិសទទឹង មានចិត្តប្រកបដោយ​មេត្តា​ដ៏ធំទូលាយ រកប្រមាណមិនបាន មិនមានពៀរ មិនមានព្យាបាទ ផ្សាយទៅកាន់សត្វ​លោក​​ទាំងពួងដោយអាការទាំងពួង ក្នុងទីទាំងពួង ១ ។ មានចិត្តប្រកបដោយករុណា ១ ។ មានចិត្តប្រកបដោយ មុទិតា ១ ។ មានចិត្តប្រកបដោយឧបេក្ខា ផ្សាយទៅកាន់ទិសទី ១ ទី ២ ទី ៣ ទី ៤ ក៏ដូចគ្នា ផ្សាយទៅកាន់ទិសខាងលើ ខាងក្រោម នឹងទិសទទឹង មានចិត្តប្រកបដោយឧបេក្ខាដ៏ធំទូលាយ រកប្រមាណមិនបាន មិនមានពៀរ មិនមាន ព្យាបាទ ផ្សាយទៅកាន់សត្វលោកទាំងពួង ដោយអាការទាំងពួង ក្នុងទីទាំងពួង ។</p>
        <p><a class='ref km' id='km១០៦' href='#km១០៦'>១០៦</a>អរូបជ្ឈាន ៤ យ៉ាង ម្នាលអាវុសោទាំងឡាយ ភិក្ខុក្នុង សាសនា​នេះ ព្រោះការប្រព្រឹត្តកន្លងនូវរូបសញ្ញា ដោយប្រការទាំងពួង ព្រោះការ​អស់បដិឃ​សញ្ញា ព្រោះការលែងធ្វើទុកក្នុងចិត្ត នូវនានត្ត​សញ្ញា ក៏បាន​​​ដល់នូវ​​អាកាសាន​ញ្ចាយតនជ្ឈាន ដោយធ្វើ​ទុក​ក្នុង​ចិត្តថា អា​កាស​​មិនមាន​ទីបំផុតដូច្នេះ ១ ព្រោះប្រព្រឹត្តកន្លងនូវ​អាកាសា​នញ្ចាត​នជ្ឈាន ដោយ​ប្រការ​ទាំងពួង ក៏បានដល់ប​នូវវិញ្ញាណញ្ចាយតនជ្ឈាន ដោយ​​ធ្វើទុក​ក្នុងចិត្តថា វិញ្ញាណមិនមានទីបំផុតដូច្នេះ ១ ព្រោះប្រព្រឹត្តកន្លង​នូវ​វិញ្ញា​ណ​ញ្ចា​យតនជ្ឈាន ដោយប្រការទាំងពួង ក៏បានដល់នូវ អាកិញ្ចញ្ញា​យ​​​តនជ្ឈាន ដោយធ្វើ​ទុកក្នុងចិត្តថា វត្ថុតិចតួចមិនមានដូច្នេះ ១ ព្រោះប្រព្រឹត្តកន្លងនូវ អាកិញ្ចញ្ញាយ​​​តនជ្ឈាន ដោយប្រការទាំងពួង ក៏បាន ដល់នូវនេវ​សញ្ញានា​សញ្ញាយ​តនជ្ឈាន សម្រេចសម្រាន្តនៅ ដោយឥរិយាបថ ទាំងបួន ១ ។</p>
        <p><a class='ref km' id='km១០៧' href='#km១០៧'>១០៧</a>អបស្សេនធម៌ គឺធម៌ជាទីពឹងផ្អែក ៤ យ៉ាង ម្នាលអាវុសោទាំង​ឡាយភិក្ខុ ក្នុងសាសនានេះ ពិចារណាហើយទើបសេពនូវរបស់ ដែលគួរ​សេព ១ ពិចារណាហើយ អត់សង្កត់ នូវហេតុដែលគួរអត់ សង្កត់ ១ (ពិចារណា) ហើយ វៀរនូវរបស់ដែល​គួរវៀរ ១ (ពិចារណា) ហើយ បន្ទោ​បង់នូវហេតុដែលគួរបន្ទោបង់ ១ ។</p>
        <p><a class='ref km' id='km១០៨' href='#km១០៨'>១០៨</a>អរិយវង្ស ៤ យ៉ាង ម្នាលអាវុសោទាំងឡាយភិក្ខុក្នុង សាសនានេះ ជាអ្នកសន្តោសដោយចីវរណានីមួយ តែងសរសើរគុណ នៃ​សេចក្តីសន្តោស ដោយ​ចីវរណា មិនដល់នូវការស្វែងរកដែលមិនសមគួរ ព្រោះ​ហេតុតែចីវរមិនអន្ទះអន្ទែង ព្រោះមិនបានចីវរ បានចីវរហើយ មិន រីករាយ មិនជ្រុលជ្រប់ មិនបានឲ្យតណ្ហាគ្របសង្កត់ ជាអ្នកមានសេចក្តី ឃើញទោសជាប្រក្រតី មានប្រាជ្ញាជាគ្រឿងរលាស់ចេញហើយ​បរិភោគ មិនលើកតម្កើងខ្លួនឯង មិនបង្អាប់អ្នកដទៃ ព្រោះសេចក្តីសន្តោស ដោយ​ចីវរណា​​​នី​​មួយ​​នោះឯង មួយទៀត ភិក្ខុណា ជាអ្នកឈ្លាសវៃ ជាបុគ្គល មិនខ្ជិលច្រអូស មានសម្បជញ្ញៈ មានសតិតាំងនៅមាំក្នុង សេចក្តីសន្តោស នោះ ម្នាលអាវុសោទាំង​ឡាយ ភិក្ខុនេះឯង ព្រះមានព្រះភាគត្រាស់ហៅថា អ្នកឋិតនៅក្នុងអរិយវង្ស ជាច្បាប់ទំលាប់​ចាស់ ១ ។ ម្នាលអាវុសោទាំងឡាយ មួយទៀត ភិក្ខុជាអ្នកសន្តោសដោយ បិណ្ឌបាត​ណានីមួយ តែងសរសើរ គុណនៃសេចក្តីសន្តោសដោយបិណ្ឌបាតណានីមួយ មិនដល់ នូវការស្វែង រកដែលមិនសមគួរ ព្រោះហេតុតែបិណ្ឌបាត មិនអន្ទះអន្ទែងព្រោះមិនបាន​បិណ្ឌបាត បានបិណ្ឌបាតហើយ មិនរីករាយ មិនជ្រុលជ្រប់ មិនបានឲ្យ តណ្ហាគ្របសង្កត់ ជាអ្នកមានសេចក្តីឃើញទោសជាប្រក្រតី មានប្រាជ្ញាជា គ្រឿងរលាស់ចេញហើយ​បរិភោគ មិនលើកតម្កើងខ្លួនឯង មិនបង្អាប់អ្នក ដទៃ ព្រោះសេចក្តីសន្តោស ដោយបិណ្ឌ​បាត​​ណានីមួយនោះឯង ភិក្ខុណា ជាអ្នកឈ្លាសវៃ ជាបុគ្គលមិនខ្ជិលច្រអូស មានសម្បជញ្ញៈ មានសតិតាំង នៅមាំក្នុងសេចក្តីសន្តោសនោះ ម្នាលអាវុសោទាំងឡាយ ភិក្ខុនេះឯង ព្រះ​មាន​ព្រះភាគត្រាស់ហៅថា អ្នកឋិតនៅក្នុងអរិយវង្សជាច្បាប់ទំលាប់​ចាស់ ១ ។ ម្នាលអាវុសោទាំងឡាយ មួយទៀត ភិក្ខុជាអ្នកសន្តោស ដោយ សេនាសនៈ​​ណានីមួយ តែងសរសើរគុណនៃសេចក្តីសន្តោស ដោយ សេនាសនៈណានីមួយ មិន​ដល់​​នូវ​ការ​​ស្វែងរកដែលមិនសមគួរ ព្រោះហេតុ តែសេនាសនៈ មិនអន្ទះអន្ទែងព្រោះមិនបាន​សេនាសនៈ បានសេនាសនៈ ហើយ មិនរីករាយ មិនជ្រុលជ្រប់ មិនបានឲ្យតណ្ហាគ្រប សង្កត់ជាអ្នក មានសេចក្តីឃើញទោសជាប្រក្រតី មានប្រាជ្ញាជាគ្រឿងរលាស់​ចេញ​ហើយ បរិភោគមិនលើកតម្កើងខ្លួនឯង មិនបង្អាប់អ្នកដទៃ ព្រោះសេចក្តីសន្តោស ដោយ​សេនា​សនៈណានីមួយនោះឯង មួយទៀត ភិក្ខុណាជាអ្នកឈ្លាសវៃ ជាបុគ្គលមិន​ខ្ជិល​ច្រអូស មានសម្បជញ្ញៈ មានសតិតាំងនៅមាំក្នុងសេចក្តី សន្តោសនោះ ម្នាលអាវុ​សោ​​​​​​​ទាំងឡាយ ភិក្ខុនេះឯង ព្រះមានព្រះភាគ ត្រាស់ហៅថា អ្នកឋិតនៅក្នុងអរិយវង្ស​ជា​ច្បាប់ទំលាប់​ចាស់ ១ ។ ម្នាល​អាវុសោ​ទាំងឡាយ មួយវិញទៀត ភិក្ខុជាអ្នកមានកា​រលះ​ កិលេសទាំ​បង​​​ពួង ជាទីត្រេកអរ ជាអ្នកត្រេកអរហើយក្នុងការលះ មានការ​ចម្រើន​ជាទីត្រេកអរ ជាអ្នកត្រេកអរហើយក្នុងការចម្រើន មិនលើកត ម្កើង​ខ្លួនឯង មិនបង្អាប់អ្នកដទៃ ព្រោះតែខ្លួនមានការលះជាទីត្រេកអរ ជាអ្នក​ត្រេកអរ​ហើយ​ក្នុង​ការ​លះ មានការចម្រើនជាទីត្រេកអរ ត្រេកអរ ហើយ​ក្នុង​ការ​ចម្រើននោះឯង មួយវិញទៀត ភិក្ខុណាជាអ្នកឈ្លាសវៃ ជាបុគ្គល​មិនខ្ជិល​ច្រអូស មានសម្បជញ្ញៈ មានសតិ តាំងនៅ​មាំក្នុងកា ត្រេកអរនោះ ម្នាលអាវុសោទាំងឡាយ ភិក្ខុនេះឯង ព្រះមានព្រះភាគត្រាស់​ហៅថា អ្នក​ឋិតនៅក្នុងអរិយវង្ស ជាច្បាប់ទំលាប់ចាស់ ១ ។</p>
        <p><a class='ref km' id='km១០៩' href='#km១០៩'>១០៩</a>ការព្យាយាមជាគ្រឿងតម្កល់ ៤ យ៉ាងគឺ ការព្យាយាម​ក្នុង​សេចក្តី​សង្រួម ១ ការព្យាយាមក្នុងការលះ ១ ការព្យាយាមក្នុងការចម្រើន ១ ការព្យាយាម​ក្នុងការរក្សារឿយៗ ១ ។ ម្នាលអាវុសោទាំងឡាយ ចុះការ ព្យាយាមក្នុងសេចក្តី​សង្រួម​តើដូចម្តេច ។ ម្នាលអាវុសោទាំងឡាយ ភិក្ខុក្នុង សាសនានេះ ឃើញរូបដោយចក្ខុ ហើយ​​មិនកាន់យកនូវនិមិត្ត មិនកាន់ យកនូវអនុព្យញ្ជនៈ អកុសលធម៌ទាំងឡាយដ៏លាមក គឺអភិជ្ឈា​​​​​​នឹង ទោមនស្ស គប្បីជាប់តាមបុគ្គលដែល មិនសង្រួមចក្ខុន្រ្ទិយនុ៎ះ ព្រោះហេតុ​មិនសង្រួមចក្ខុន្រ្ទិយណា ប្រតិបត្តិដើម្បីសង្រួមនូវចក្ខុន្រ្ទិយនោះ រក្សានូវចក្ខុ ន្រ្ទិយដល់​នូវការសង្រួមក្នុងចក្ខុន្រ្ទិយ ។ ឮសម្លេងដោយត្រចៀក ។ ធុំក្លិន​ដោយច្រមុះ ។ ទទួលរសដោយអណ្តាត ។ ពាល់ត្រូវសម្ផស្សដោយកាយ ។ ដឹងធម្មារម្មណ៍ដោយចិត្ត ហើយមិនកាន់យកនូវនិមិត្ត មិនកាន់យកនូវ​អនុព្យញ្ជនៈ អកុសលធម៌ទាំងឡាយ​ដ៏​លាមក គឺ អភិជ្ឈានឹងទោមនស្ស គប្បីជាប់តាមបុគ្គលដែលមិនសង្រួមមនិន្រ្ទិយនុ៎ះ ព្រោះហេតុមិនសង្រួម នូវ​មនិន្រ្ទិយណា ប្រតិបត្តិដើម្បីសង្រួមនូវមនិន្រ្ទិយ នោះរក្សានូវ​មនិន្រ្ទិយ ដល់​​​នូវ​ការសង្រួមក្នុង មនិន្រ្ទិយ ម្នាលអាវុសោទាំងឡាយ នេះព្រះមាន​ព្រះភាគ​ត្រាស់ហៅថា ការព្យាយាមក្នុងសេចក្តីសង្រួម ។ ម្នាលអាវុសោ​ទាំង​ឡាយ ចុះការ​ព្យាយាម​ក្នុងការលះតើដូចម្តេច ។ ម្នាលអាវុសោទាំងឡាយ ភិក្ខុក្នុង​សាសនានេះ មិន​បណ្តោយឲ្យកាមវិតក្កៈដែល កើតឡើង​ហើយ​ឲ្យ​អាស្រ័យ​នៅបាន គឺលះបង់បន្ទោបង់ ធ្វើ​​​​​ឲ្យវិនាស មិនឲ្យកើតមាន មិន​បណ្តោយ​ឲ្យព្យាបាទវិតក្កៈដែលកើតឡើងហើយ ។បេ។ មិន​បណ្តោយ​ឲ្យ​វិហឹ​​សាវិតក្កៈ​ដែលកើតឡើងហើយអាស្រ័យនៅបាន គឺលះបង់ ។បេ។ មិន​បណ្តោយ​ឲ្យ​អកុសលធម៌ទាំងឡាយដ៏អាក្រក់ ដែលកើតឡើងហើយ​រឿយៗ អាស្រ័យ​នៅ​បាន គឺលះបង់ បន្ទោបង់ ធ្វើឲ្យវិនាស មិនឲ្យកើតមាន ម្នាល​អាវុសោ​ទាំង​ឡាយ នេះព្រះមានព្រះភាគត្រាស់ហៅថា ការ​ព្យាយាម​ក្នុង​ការ​លះ ។ ម្នាល​អាវុសោទាំងឡាយ ចុះការព្យាយាម​ក្នុងការ​ចម្រើន​ដូចម្តេច ។ ម្នាល​អាវុសោ​ទាំងឡាយ ភិក្ខុក្នុងសាសនានេះ ចម្រើន​សតិ​សម្ពោជ្ឈង្គ ដែល​អាស្រ័យនូវ​វិវេកធម៌ អាស្រ័យ​នូវវិរាគធម៌ អាស្រ័យ​នូវ​និរោធធម៌​ជាធម៌​បង្អោន​ទៅដើម្បី​ការលះកិលេស ។ ចម្រើន​ធម្មវិចយ​សម្ពោ​ជ្ឈង្គ ។ ចម្រើន​វីរិយសម្ពោជ្ឈង្គ ។ ចម្រើនបីតិ សម្ពោជ្ឈង្គ ។ ចម្រើន​បស្សទ្ធិ​សម្ពោជ្ឈង្គ ។ ចម្រើនសមាធិស​ម្ពោជ្ឈង្គ ។ ចម្រើនឧបេក្ខាសម្ពោជ្ឈង្គ ដែល​អាស្រ័យ​នូវវិ​វេកធម៌​ អាស្រ័យ​នូវវិរាគធម៌ ចម្រើននូវនិរោធធម៌ ជាធម៌​បង្អោនទៅ ដើម្បី​​​​លះកិលេស ម្នាល​អាវុសោ ទាំងឡាយ នេះព្រះមាន​ព្រះភាគត្រាស់ហៅថា ការព្យាយាម​ក្នុង​ការចម្រើន ។ ម្នាលអាវុ​សោទាំង​ឡាយ ចុះការព្យាយាម​ក្នុងការ​រក្សា​រឿយៗ តើដូចម្តេច ។ ម្នាលអាវុសោ​ទាំង​ឡាយ ភិក្ខុក្នុង​សាសនា​នេះ រក្សារឿយៗ នូវសមាធិ និមិត្តដ៏ល្អ ដែលកើត​ឡើងហើយ គឺអដ្ឋិក​សញ្ញា បុឡុវក​សញ្ញា វិនីលកសញ្ញា វិច្ឆិទ្ទក​សញ្ញា ឧទ្ធុមាតក​សញ្ញា ម្នាល​អាវុសោ​​​ទាំងឡាយ នេះព្រះមាន​ព្រះ​ភាគ​​ត្រាស់ហៅថា ការ​ព្យាយាម ក្នុង​ការ​​រក្សារឿយៗ ។</p>
        <p><a class='ref km' id='km១១០' href='#km១១០'>១១០</a>ញាណគឺសេចក្តីដឹង ៤ យ៉ាង គឺសេចក្តីដឹងក្នុងធម៌គឺ មគ្គផល ១ សេចក្តី​ដឹងក្នុង លំនាំរបស់ញាណនោះ ១ សេចក្តីដឹងក្នុងកិរិយា កំណត់​ចិត្តរបស់បុគ្គលដទៃ ១ សេចក្តី​​ដឹងក្នុងការសន្មតិ ១ ។ ញាណ គឺសេចក្តីដឹង ៤ យ៉ាងដទៃទៀត គឺសេចក្តី​ដឹងក្នុងទុក្ខ ១ សេចក្តីដឹងក្នុង ទុក្ខសមុទយ ១ សេចក្តីដឹងក្នុងទុក្ខនិរោធ ១ សេចក្តីដឹង​ក្នុងទុក្ខនិរោធ គាមិនីបដិបទាំ ១ ។</p>
        <p><a class='ref km' id='km១១១' href='#km១១១'>១១១</a>ង្គនៃសោតាបត្តិមគ្គ ៤ យ៉ាងគឺ ការសេពគប់នូវសប្បុរស ១ ការស្តាប់​ធម៌របស់សប្បុរស ១ ការធ្វើទុកក្នុងចិត្តដោយឧបាយប្រាជ្ញា ១ សេចក្តីប្រតិបត្តិ​ធម៌​សមគួរដល់ លោកុត្តរធម៌ ។</p>
        <p><a class='ref km' id='km១១២' href='#km១១២'>១១២</a>អង្គរបស់សោតាបន្នបុគ្គល ៤ យ៉ាង ម្នាលអាវុសោទាំងឡាយ អរិយសាវ័កក្នុងសាសនានេះ ប្រកបដោយសេចក្តីជ្រះថ្លាមិនកម្រើកក្នុង ព្រះ​ពុទ្ធ​ថា ព្រះ​មាន​​​​​​​​​​​​​​ព្រះភាគអង្គនោះ ទ្រង់ឆ្ងាយចាកកិលេសហើយ ទ្រង់ត្រាស់​ដឹងដោយប្រពៃ​ចំពោះ​ព្រះអង្គឯង ទ្រង់បរិបូណ៌ដោយវិជ្ជានឹងចរណៈ ទ្រង់​មាន​ដំណើរល្អ ទ្រង់ជ្រាបច្បាស់​នូវត្រៃលោក ទ្រង់ប្រសើរដោយ សីលា​ទិ-​គុណរកបុគ្គលណាស្មើគ្មាន ទ្រង់ជាអ្នកទូន្មាន​នូវ​​​​បុរស​​ដែលគួរទូន្មាន ទ្រង់​ជា​គ្រូរបស់ទេវតានឹងមនុស្សទាំងឡាយ ទ្រង់បានត្រាស់​ដឹងនូវ អរិយសច្ចធម៌ ទ្រង់លែងមកកាន់ភពថ្មីទៀត ដោយហេតុនេះ ១ ប្រកបដោយ​សេចក្តី​​​​ជ្រះ​ថ្លា​មិនកម្រើកក្នុងព្រះធម៌ថា ព្រះបរិយត្តិធម៌ ដែលព្រះមានព្រះភាគទ្រង់​សម្តែង​​​​ហើយដោយប្រពៃ ព្រះនព្វលោកុត្តរធម៌ ដែលបុគ្គលគប្បី​ឃើញ​ដោយខ្លួនឯង ជាធម៌ឲ្យផលមិនរង់ចាំកាល ជាធម៌គួរដល់ ឯហិបស្សវិធី ជា​ធម៌​គួរបង្អោនចូលមកទុកក្នុងខ្លួន ជាធម៌ដែលពួកវិញ្ញូ ជនគប្បីដឹង​ច្បាស់​ចំពោះ​ខ្លួន ១ ប្រកបដោយសេចក្តី​ជ្រះថ្លា​មិនកម្រើកក្នុង ព្រះសង្ឃថា ពួក​សាវ័ករបស់ព្រះមានព្រះភាគ ប្រតិបត្តិល្អហើយ ពួក​សាវ័ក​​របស់​ព្រះមាន​ព្រះ​ភាគ ប្រតបត្តិត្រង់ហើយ ពួកសាវ័ករបស់ព្រះមានព្រះភាគ ប្រតិបត្តិ​ដើម្បីព្រះនិព្វាន ពួកសាវ័ករបស់ព្រះមានព្រះភាគ ប្រតិបត្តិគួរហើយ បើរាប់​ជា​គូនៃបុរសបាន ៤ គូ បើរាប់រៀង ជាបុរស បុគ្គលបាន ៨ ពួកសាវ័ករបស់​ព្រះមាន​ព្រះភាគនេះ គួរទទួលនូវចតុបច្ច័យ ដែលគេនាំមកអំពី​ចម្ងាយ​ហើយ​បូជា គួរទទួលនូវ​សក្ការៈ ដែលគេតាក់ តែងដើម្បីភ្ញៀវ គួរទទួលនូវ ទក្ខិណា (ទាន) គួរដល់អញ្ជលិកម្ម ជា​បុញ្ញក្ខេត្តដ៏ប្រសើររបស់សត្វលោក ១ ប្រកបដោយសីលជាទីត្រេកអរនៃ ព្រះអរិយៈគឺជា​សីល​​មិនដាច់ មិនធ្លុះ មិន​​ពពាល មិនពព្រុះជាភុជិស្សសីល (មិនមែនជាខ្ញុំតណ្ហា) ជាសីល​ដែល​អ្នក​ប្រាជ្ញសរសើរ ជាសីលមិនជ្រោកជ្រាកដោយតណ្ហានឹងទិដ្ឋិ ជាសីល​ប្រព្រឹត្ត​ទៅ ដើម្បីបាននូវសមាធិ ១ ។</p>
        <p><a class='ref km' id='km១១៣' href='#km១១៣'>១១៣</a>សាមញ្ញផល មាន ៤ យ៉ាងគឺ សោតាបត្តិផល ១ សកទា​គា​មិផល ១ អនាគាមិផល ១ អរហត្តផល ១ ។</p>
        <p><a class='ref km' id='km១១៤' href='#km១១៤'>១១៤</a>ធាតុ ៤ យ៉ាងគឺ បឋវីធាតុ ១​អាបោធាតុ ១ តេជោធាតុ ១ វាយោធាតុ ១ ។</p>
        <p><a class='ref km' id='km១១៥' href='#km១១៥'>១១៥</a>អាហារ ៤ យ៉ាងគឺ អាហារគួរធ្វើឲ្យជាពំនូត គ្រោតគ្រាតក្តី ល្អិតក្តី ១ ផស្សៈជាអាហារទី ២ មនោសញ្ចេតនា ជាអាហារទី ៣ វិញ្ញាណ ជាអាហារទី ៤ ។</p>
        <p><a class='ref km' id='km១១៦' href='#km១១៦'>១១៦</a>វិញ្ញាណដ្ឋិតិ (ធម្មជាតិជាទីតាំងនៅរបស់វិញ្ញាណ) ៤ យ៉ាង ម្នាលអាវុសោទាំងឡាយ វិញ្ញាណដែលស្ថិតនៅក៏ស្ថិតនៅអាស្រ័យនឹងរូប មានរូបជា​អារម្មណ៍ តាំងនៅក្នុងរូប ចូលទៅអាស្រ័នូវសេចក្តីត្រេកអរ តែង ដល់នូវសេចក្តី​​ចម្រើន​លូតលាស់ធំទូលាយ ១ ។ ម្នាលអាវុសោទាំងឡាយ វិញ្ញាណអាស្រ័យវេទនា ១ ។ ម្នាលអាវុសោទាំងឡាយ វិញ្ញាណអាស្រ័យ សញ្ញា ១ ។ ម្នាលអាវុសោទាំងឡាយ វិញ្ញាណដែលស្ថិតនៅក៏ស្ថិតនៅ អាស្រ័យ​នឹងសង្ខារ មានសង្ខារជាអារម្មណ៍ តាំងនៅ​ក្នុងសង្ខារ ចូលទៅ អាស្រ័យ​នូវសេចក្តីត្រេកអរ តែងដល់នូវសេចក្តី ចម្រើនលូត​លាស់​ធំទូលាយ ១ ។</p>
        <p><a class='ref km' id='km១១៧' href='#km១១៧'>១១៧</a>ការលុះអគតិ ៤ យ៉ាងគឺ បុគ្គលលុះឆន្ទាគតី ១ លុះទោសាគតិ ១ លុះមោហាគតិ ១ លុះភយាគតិ ១ ។</p>
        <p><a class='ref km' id='km១១៨' href='#km១១៨'>១១៨</a>ការកើតឡើងនៃតណ្ហា ៤ យ៉ាង ម្នាលអាវុសោទាំងឡាយ តណ្ហាកាលកើតឡើងដល់ភិក្ខុ តែងកើតឡើងព្រោះហេតុតែចីវរ ១ ម្នាល អាវុសោ​ទាំងឡាយ តណ្ហាកាលកើតឡើងដល់ភិក្ខុ តែងកើតឡើងព្រោះ ហេតុតែបិណ្ឌបាត ១ ម្នាលអាវុសោទាំងឡាយ តណ្ហាកាលកើតឡើង ដល់ភិក្ខុ តែងកើតឡើង​ព្រោះហេតុ​តែសេនាសនៈ ១ ម្នាលអាវុសោ ទាំង​ឡាយ តណ្ហាកាលកើតឡើងដល់ភិក្ខុ តែងកើត​ឡើង​​ព្រោះ​​​ហេតុតែវត្ថុ ថ្លៃ​ថ្លា​យ៉ាងក្រៃលែង ១ ។</p>
        <p><a class='ref km' id='km១១៩' href='#km១១៩'>១១៩</a>បដិបទា ៤ យ៉ាងគឺ បដិបទា ជាទុក្ខ ហើយត្រាស់ដឹងបាន ដោយយឺតយូរ ១ បដិបទា ជាទុក្ខ ហើយត្រាស់ដឹងបានដោយឆាប់រហ័ស ១ បដិបទា ជាសុខ តែត្រាស់​ដឹងបាន ដោយយឺតយូរ ១ បដិបទា ជាសុខ ហើយត្រាស់ដឹងបានដោយឆាប់រហ័ស ១ ។</p>
        <p><a class='ref km' id='km១២០' href='#km១២០'>១២០</a>បដិបទា ៤ យ៉ាងដ៏ទៃទៀតគឺ បដិបទាមិនអត់ធន់ (នឹង​ត្រជាក់​​​​​​​ជាដើម) ១ បដិបទាអត់ធន់បាន ១ បដិបទាទូន្មាន (នូវឥន្រ្ទិយ) បាន ១ បដិបទារម្ងាប់ (វិតក្កៈ) បាន ១ ។</p>
        <p><a class='ref km' id='km១២១' href='#km១២១'>១២១</a>ចំណែកធម៌ ៤ យ៉ាងគឺ សេចក្តីមិនលោភ ជាចំណែកធម៌ ១ សេចក្តី​មិនព្យាបាទ ជាចំណែកធម៌ ១ ការនឹករឭកត្រូវ ជាចំណែកធម៌ ១ ការតាំងចិត្តទុកត្រូវ ជាចំណែកធម៌ ១ ។</p>
        <p><a class='ref km' id='km១២២' href='#km១២២'>១២២</a>ការសមាទានធម៌ ៤ យ៉ាង ម្នាលអាវុសោទាំងឡាយ ការស​មា-​ទាន​​​​​​​​​ធម៌ ជាទុក្ខ ក្នុងបច្ចុប្បន្នផង មានផលជាទុក្ខតទៅខាង មុខ ផង ១ ម្នាលអាវុសោទាំងឡាយ កា​រសមាទានធម៌ ជាទុក្ខក្នុងបច្ចុប្បន្ន តែមានផល​ជាសុខតទៅខាងមុខ ១ ម្នាល​អាវុសោ​​​​​ទាំងឡាយ ការសមា ទានធម៌ ជា​សុខក្នុងបច្ចុប្បន្ន តែមានផលជា​ទុក្ខ​តទៅ​ខាងមុខ ១ ម្នាល អាវុសោទាំង​ឡាយ ការសមាទានធម៌ ជាសុខក្នុងបច្ចុប្បន្ន​ផង មាន​ផល​​ជា​​សុខ​តទៅ​ខាងមុខ ផង ។</p>
        <p><a class='ref km' id='km១២៣' href='#km១២៣'>១២៣</a>ធម្មក្ខន្ធ ៤ យ៉ាងគឺ សីលក្ខន្ធ ១ សមាធិក្ខន្ធ ១ បញ្ញាខន្ធ ១ វិមុត្តិក្ខន្ធ ១ ។</p>
        <p><a class='ref km' id='km១២៤' href='#km១២៤'>១២៤</a>កម្លាំង ៤ យ៉ាងគឺ កម្លាំងព្យាយាម ១ កម្លាំងសតិ ១ កម្លាំង​សមាធិ ១ កម្លាំង បញ្ញា ១ ។</p>
        <p><a class='ref km' id='km១២៥' href='#km១២៥'>១២៥</a>អធិដ្ឋាន ៤ យ៉ាងគឺ អធិដ្ឋានគឺមគ្គផលបញ្ញា ១ អធិដ្ឋាន គឺវចីសច្ចៈ ១ អធិដ្ឋានគឺ ការលះបង់នូវអាមិសៈ ១ អធិដ្ឋានគឺការរម្ងាប់ នូវកិលេស ១ ។</p>
        <p><a class='ref km' id='km១២៦' href='#km១២៦'>១២៦</a>បញ្ហាព្យាករណ៍ (ការឆ្លើយប្រស្នា) ៤ យ៉ាងគឺ ប្រស្នាដែល​គួរ​ឆ្លើយ​ទៅតែម្តង ១ ប្រស្នាដែលគួរសួរតបទៅវិញ ហើយទើបឆ្លើយ ១ ប្រស្នា​ដែល​គួរ​ឆ្លើយ​ចែករលែកឲ្យពិស្តារ ១ ប្រស្នាដែលគួរបញ្ឈប់ទុក ១ ។</p>
        <p><a class='ref km' id='km១២៧' href='#km១២៧'>១២៧</a>កម្ម ៤ យ៉ាង ម្នាលអាវុសោទាំងឡាយ កម្មខ្មៅឲ្យផលខ្មៅ ក៏មាន ១ ម្នាលអាវុសោទាំងឡាយ កម្មសឲ្យផលសក៏មាន ១ ម្នាល​អាវុសោទាំងឡាយ កម្មទាំងខ្មៅទាំងស ឲ្យផលទាំងខ្មៅទាំង សក៏មាន ១ ម្នាលអាវុសោទាំងឡាយ កម្មមិនខ្មៅមិនសឲ្យផលទាំងមិន ខ្មៅទាំងមិនស តែងប្រព្រឹត្តទៅដើម្បីអស់កម្ម ១ ។</p>
        <p><a class='ref km' id='km១២៨' href='#km១២៨'>១២៨</a>ធម៌ដែលបុគ្គលត្រូវធ្វើឲ្យជាក់ច្បាស់ ៤ យ៉ាងគឺ បុព្វេនិវាស (ដែលខ្លួន​អាស្រ័យនៅក្នុងកាលមុន) ត្រូវធ្វើឲ្យជាក់ច្បាស់ដោយសតិ ១ ចុតូបបាត (ចុតិនឹង​បដិសន្ធិ) របស់សត្វទាំងឡាយត្រូវធ្វើឲ្យជាក់ច្បាស់ ដោយ​​​ទិព្វចក្ខុ ១ វិមោក្ខ ៨ ប្រការ ត្រូវធ្វើឲ្យជាក់ច្បាស់ដោយ នាមកាយ ១ ធម៌ជាគ្រឿងអស់ ទៅនៃអាសវៈទាំងឡាយ ត្រូវធ្វើឲ្យជាក់ច្បាស់ដោយ អរហន្ត ផលបញ្ញា ១ ។</p>
        <p><a class='ref km' id='km១២៩' href='#km១២៩'>១២៩</a>ឱឃៈ (ធម៌ជាគ្រឿងពន្លិចសត្វ) ៤ យ៉ាងគឺ កាមោឃៈ ១ ភវោឃៈ ១ ទិដ្ឋោឃៈ ១ អវិជ្ជោឃៈ ១ ។</p>
        <p><a class='ref km' id='km១៣០' href='#km១៣០'>១៣០</a>យោគៈ (ធម៌ជាគ្រឿងប្រកបសត្វក្នុងវដ្តៈ) ៤ យ៉ាងគឺ កាម​យោគៈ ១ ភវយោគៈ ១ ទិដ្ឋិយោគៈ ១ អវិជ្ជាយោគៈ ១ ។</p>
        <p><a class='ref km' id='km១៣១' href='#km១៣១'>១៣១</a>វិសំយោគៈ (ធម៌ជាគ្រឿងដោះសត្វ) ៤ យ៉ាងគឺ ធម៌ជាគ្រឿង​ដោះសត្វ​ចាកកាមយោគៈ ១ ធម៌ជាគ្រឿងដោះសត្វចាកភវយោគៈ ១ ធម៌ជាគ្រឿងដោះ​សត្វចាកទិដ្ឋិយោគៈ ១ ធម៌ជាគ្រឿងដោះសត្វចាក អវិជ្ជាយោគៈ ១ ។</p>
        <p><a class='ref km' id='km១៣២' href='#km១៣២'>១៣២</a>ធម៌ជាគ្រឿងចងព័ន្ធ ៤ យ៉ាងគឺ អភិជ្ឈាជាគ្រឿងចងព័ទ្ធ កាយ ១ ព្យាបាទជាគ្រឿងចងព័ទ្ធកាយ ១ សេចក្តីប្រកាន់ខុសដោយ សីលនឹងវ័ត ជាគ្រឿងចង​ព័ទ្ធកាយ ១ សេចក្តីប្រកាន់មាំថា ពាក្យនេះ ជាពាក្យពិត ពាក្យដទៃជាពាក្យទទេ ជាគ្រឿងចងព័ទ្ធកាយ ១ ។</p>
        <p><a class='ref km' id='km១៣៣' href='#km១៣៣'>១៣៣</a>ធម្មជាតជាគ្រឿងប្រកាន់មាំ ៤ យ៉ាងគឺ កាមជាគ្រឿង ប្រកាន់មាំ ១ មិច្ឆាទិដ្ឋិជាគ្រឿងប្រកាន់មាំ ១ ការប្រកាន់មាំដោយសីលព្វត ១ ការប្រកាន់​មាំ​ដោយ​ពោលថាខ្លួន ១ ។</p>
        <p><a class='ref km' id='km១៣៤' href='#km១៣៤'>១៣៤</a>កំណើត ៤ យ៉ាងគឺ កំណើតរបស់ដែលកើតក្នុងស៊ុត ១ កំណើត​របស់​ដែលកើតក្នុងទឹក ១ កំណើតរបស់ដែលកើតក្នុង ទីស្មោក គ្រោក ១ កំណើតរបស់​ដែលអណ្តែតទៅកើតភ្លាម ១ ។</p>
        <p><a class='ref km' id='km១៣៥' href='#km១៣៥'>១៣៥</a>ការចុះកាន់គភ៌ (របស់សត្វ) ៤ យ៉ាង ម្នាលអាវុសោ ទាំង​ឡាយ សត្វពួក​ខ្លះក្នុងលោកនេះ ចុះកាន់ផ្ទៃមាតាក៏មិនដឹងខ្លួន ឋិតនៅ ក្នុង​ផ្ទៃ​មាតាក៏មិនដឹងខ្លួន សម្រាល​ចាកផ្ទៃមាតាក៏មិនដឹងខ្លួនទៀត នេះជា ការ​ចុះកាន់គភ៌ទី១ ។ ម្នាលអាវុសោទាំងឡាយ មួយទៀត សត្វពួក ខ្លះក្នុង​លោកនេះ ចុះកាន់ផ្ទៃមាតាដឹងខ្លួន តែនៅក្នុងផ្ទៃ​មាតា​មិនដឹង​ខ្លួន សម្រាល​ចាកផ្ទៃមាតាក៏មិនដឹងខ្លួនដែរ នេះជាការចុះកាន់ផ្ទៃមាតាទី ២ ។ ម្នាល​អាវុសោ​​​​​​​​​ទាំងឡាយ មួយទៀត សត្វពួកខ្លះក្នុងលោកនេះ ចុះកាន់ផ្ទៃ មាតា​ក៏ដឹងខ្លួន នៅ​ក្នុង​​​​ផ្ទៃមាតាក៏ដឹងខ្លួន តែសម្រាលចាកផ្ទៃមាតាមិន ដឹង​ខ្លួន នេះ​ជាការចុះកាន់គភ៌ទី ៣ ។ ម្នាលអាវុសោទាំងឡាយ មួយវិញ​ទៀត សត្វពួកខ្លះក្នុងលោកនេះ ចុះកាន់​ផ្ទៃមាតា​ក៏ដឹង​ខ្លួនទៀត នៅក្នុង​ផ្ទៃមាតា​ក៏ដឹងខ្លួន សម្រាលចាកផ្ទៃមាតា ក៏ដឹងខ្លួន នេះជាការចុះកាន់​គភ៌ទី ៤ ។</p>
        <p><a class='ref km' id='km១៣៦' href='#km១៣៦'>១៣៦</a>ការបាននូវអត្តភាពមាន ៤ យ៉ាង ម្នាលអាវុសោទាំងឡាយ ចេតនា​របស់ខ្លួន រមែងធ្វើខ្លួនឲ្យស្លាប់ ចេតនារបស់អ្នកដទៃពុំបានធ្វើឲ្យ ស្លាប់ឡើយ ក្នុងការ​បាន​​​​នូវ​​​​អត្តភាពណា ការបាននូវអត្តភាពនោះ រមែង​មាន ១ ។ ម្នាលអាវុសោទាំងឡាយ ចេតនារបស់អ្នកដទៃ រមែងធ្វើខ្លួនឲ្យ​ស្លាប់ ចេតនារបស់ខ្លួនមិនបានធ្វើឲ្យស្លាប់ឡើយ ក្នុង​​ការ​​បាននូវអត្តភាព​ណា ការបាននូវអត្តភាពនោះ រមែងមាន ១ ។ ម្នាលអាវុសោ​ទាំងឡាយ ចេតនារបស់ខ្លួន រមែងធ្វើខ្លួនឲ្យស្លាប់ ទាំងចេតនារបស់អ្នកដទៃ ក៏រមែងធ្វើ​ខ្លួន​ឲ្យ​​ស្លាប់ ក្នុងការបាននូវអត្តភាពណា ការបាននូវអត្តភាពនោះ រមែង​មាន ១ ។ ម្នាល​អាវុសោទាំងឡាយ ចេតនារបស់ខ្លួន ក៏មិនធ្វើឲ្យ ស្លាប់ ចេតនារបស់អ្នកដទៃ ក៏មិន​ធ្វើ​ឲ្យស្លាប់ដែរ ក្នុងការបាននូវអត្តភាព ណា ការបាននូវអត្តភាពនោះ រមែងមាន ១ ។</p>
        <p><a class='ref km' id='km១៣៧' href='#km១៣៧'>១៣៧</a>សេចក្តីបរិសុទ្ធិរបស់ទក្ខិណាមាន ៤ យ៉ាង ម្នាលអាវុសោ ទាំងឡាយ ទក្ខិណាបរិសុទ្ធអំពីទាយក (អ្នកឲ្យ) មិនបរិសុទ្ធ​អំពី​បដិគ្គាហក (អ្នកទទួល​) ១ ។ ម្នាលអាវុសោទាំងឡាយ ទក្ខិណាបរិសុទ្ធ​អំពី​បដិគ្គាហក មិនបរិសុទ្ធអំពីទាយក ១ ។ ម្នាលអាវុសោទាំងឡាយ ទក្ខិណា​មិនបរិសុទ្ធ អំពីទាយក មិនបរិសុទ្ធអំពីបដិគ្គាហក ១ ។ ម្នាល​អាវុសោ​ទាំងឡាយ ទក្ខិណាបរិសុទ្ធអំពីទាយកផង អំពីបដិគ្គាហកផង ១ ។</p>
        <p><a class='ref km' id='km១៣៨' href='#km១៣៨'>១៣៨</a>សង្គហវត្ថុមាន ៤ យ៉ាងគឺ ការឲ្យ ១ ការចរចាពាក្យ ជាទី​ស្រឡាញ់ ១ ការប្រព្រឹត្តជាប្រយោជន៍ ១ ភាវៈជាបុគ្គលមាន ខ្លួន​ស្មោះស្មើ ១ ។</p>
        <p><a class='ref km' id='km១៣៩' href='#km១៣៩'>១៣៩</a>វោហារមិនមែនជារបស់ព្រះអរិយៈ មាន ៤ យ៉ាងគឺ ពាក្យ​កុហក​ ១ សម្តីញុះញង់ ១ សម្តីទ្រគោះ ១ សម្តីរោយរាយឥត ប្រយោជន៍ ១ ។</p>
        <p><a class='ref km' id='km១៤០' href='#km១៤០'>១៤០</a>វោហារជារបស់ព្រះអរិយៈ មាន ៤ យ៉ាងគឺ ការវៀរចាកពាក្យ កុហក ១ ការវៀរចាកសម្តីញុះញង់ ១ ការវៀរចាកសម្តីទ្រគោះ ១ ការវៀរ​ចាក​សម្តី​រោយរាយ ឥតប្រយោជន៍ ១ ។</p>
        <p><a class='ref km' id='km១៤១' href='#km១៤១'>១៤១</a>វោហារមិនមែនជារបស់ព្រះអរិយៈ មាន ៤ យ៉ាងដទៃទៀតគឺ មិនឃើញ ថាឃើញ ១ មិនឮ ថាឮ ១ មិនប៉ះពាល់ ថាប៉ះពាល់ ១ មិនដឹងច្បាស់ ថាដឹងច្បាស់ ១ ។</p>
        <p><a class='ref km' id='km១៤២' href='#km១៤២'>១៤២</a>វោហារជារបស់ព្រះអរិយៈ មាន ៤ យ៉ាងដទៃទៀតគឺ​មិន​ឃើញ​ ថាមិនឃើញ ១ មិនឮ ថាមិនឮ ១ មិនប៉ះពាល់ ថាមិនប៉ះពាល់ ១ មិនដឹងច្បាស់ ថាមិនដឹងច្បាស់ ១ ។</p>
        <p><a class='ref km' id='km១៤៣' href='#km១៤៣'>១៤៣</a>វោហារមិនមែនជារបស់ព្រះអរិយៈ មាន ៤ យ៉ាងដទៃទៀតគឺ ឃើញ ថាមិនឃើញ ១ ឮ ថាមិនឮ ១ បានប៉ះពាល់ ថាមិនបានប៉ះពាល់ ១ ដឹងច្បាស់ ថាមិនដឹង​ច្បាស់ ១ ។</p>
        <p><a class='ref km' id='km១៤៤' href='#km១៤៤'>១៤៤</a>វោហារជារបស់ព្រះអរិយៈ មាន ៤ យ៉ាងដទៃទៀតគឺ ឃើញ ថាឃើញ ១ ឮ ថាឮ ១ ប៉ះពាល់ ថាប៉ះពាល់ ១ ដឹងច្បាស់ ថាដឹងច្បាស់ ១ ។</p>
        <p><a class='ref km' id='km១៤៥' href='#km១៤៥'>១៤៥</a>បុគ្គលមាន ៤ ពួក ម្នាលអាវុសោទាំងឡាយ បុគ្គលពួកខ្លះ ក្នុងលោកនេះ ជាអ្នកធ្វើខ្លួនឲ្យក្តៅ ប្រកបព្យាយាម ដើម្បីធ្វើខ្លួនឲ្យក្តៅ ១ ។ ម្នាលអាវុសោ​ទាំងឡាយ បុគ្គលពួកខ្លះក្នុងលោកនេះ ជាអ្នកធ្វើបុគ្គល ដទៃឲ្យក្តៅ ប្រកបព្យាយាម ដើម្បី​ធ្វើ​បុគ្គលដទៃឲ្យក្តៅ ១ ។ ម្នាលអាវុសោ ទាំងឡាយ បុគ្គលពួកខ្លះក្នុងលោកនេះ ជាអ្នកធ្វើខ្លួនឲ្យក្តៅ ប្រកបព្យាយាម ដើម្បីធ្វើខ្លួនឲ្យក្តៅផង ធ្វើបុគ្គលដទៃឲ្យ​ក្តៅ​ ប្រកបព្យាយាមដើម្បីធ្វើបុគ្គល ដទៃឲ្យក្តៅផង ១ ។ ម្នាលអាវុសោទាំងឡាយ បុគ្គលពួកខ្លះក្នុងលោកនេះ មិនធ្វើខ្លួនឲ្យក្តៅ មិនប្រកបព្យាយាម ដើម្បីធ្វើខ្លួន​ឲ្យក្តៅ​ មិនធ្វើបុគ្គលដទៃ ឲ្យក្តៅ មិនប្រកបព្យាយាម ដើម្បីធ្វើបុគ្គលដទៃឲ្យក្តៅ បុគ្គលនោះ​ឈ្មោះ ថាមិនធ្វើខ្លួនឲ្យក្រៅ មិនធ្វើបុគ្គលដទៃឲ្យក្តៅ ជាអ្នកលែងមានសេចក្តី​ស្រេក​ឃ្លាន មានទុករលត់ហើយ មានសេចក្តីត្រជាក់កើតហើយ ទទួលនូវសេចក្តី សុខ មានខ្លួន​ដូចជាព្រហ្មនៅក្នុងបច្ចុប្បន្ននេះ ១ ។</p>
        <p><a class='ref km' id='km១៤៦' href='#km១៤៦'>១៤៦</a>បុគ្គលមាន ៤ ពួកដទៃទៀត ម្នាលអាវុសោទាំងឡាយ បុគ្គល​ពួក​​ខ្លះក្នុងលោកនេះ ប្រតិបត្តិដើម្បីប្រយោជន៍ខ្លួន មិនប្រតិបត្តិដើម្បី ប្រយោន៍​​​​​​អ្នកដទៃ ១ ។ ម្នាលអាវុសោទាំងឡាយ បុគ្គលពួកខ្លះក្នុងលោកនេះ ប្រតិបត្តិដើម្បីប្រយោជន៍អ្នកដទៃ មិនប្រតិបត្តិដើម្បីប្រយោជន៍ខ្លួន ១ ។ ម្នាលអាវុសោទាំងឡាយ បុគ្គលពួកខ្លះ​ក្នុងលោក​នេះ មិនប្រតិបត្តិដើម្បី ប្រយោជន៍ខ្លួន មិនប្រតិបត្តិដើម្បីប្រយោជន៍អ្នកដទៃ ១ ។ ម្នាលអាវុសោ ទាំងឡាយ បុគ្គលពួកខ្លះក្នុងលោកនេះ ប្រតិបត្តិដើម្បីប្រយោជន៍ខ្លួនផង ដើម្បីប្រយោជន៍អ្នកដទៃផង ១ ។</p>
        <p><a class='ref km' id='km១៤៧' href='#km១៤៧'>១៤៧</a>បុគ្គលមាន ៤ ពួកដទៃទៀតគឺ បុគ្គលងងឹត មានងងឹត​ប្រព្រឹត្ត​ទៅខាង​មុខទៀត ១ បុគ្គលងងឹត តែមានពន្លឺប្រព្រឹត្តទៅខាង មុខ ១ បុគ្គលមានពន្លឺ តែមាន​ងងឹតប្រព្រឹត្តទៅខាងមុខ ១ បុគ្គលមាន ពន្លឺ មានពន្លឺប្រព្រឹត្តទៅខាងមុខទៀត ១ ។</p>
        <p><a class='ref km' id='km១៤៨' href='#km១៤៨'>១៤៨</a>បុគ្គលមាន ៤ ពួកដទៃទៀតគឺ សមណៈមិនកម្រើក ១ សមណៈ​ដូចផ្កាឈូកក្រហម ១ សមណៈដូចផ្កាឈូកស ១ សមណៈ ជាអ្នកទន់​ល្អិត​​ល្អក្នុង​ពួកសមណៈ ១ ។ ម្នាលអាវុសោទាំងឡាយ ពួកធម៌ បួនៗ នេះឯង ដែលព្រះមាន​ព្រះភាគអង្គនោះ ជាអរហន្តសម្មាសម្ពុទ្ធទ្រង់ ជ្រាបច្បាស់ ឃើញច្បាស់ ទ្រង់សម្តែង​ហើយ​​​ដោយប្រពៃ យើងទាំងអស់ គ្នាគួរសង្គាយនាក្នុងធម៌នោះ ។បេ។ ដើម្បីសេចក្តី​ចម្រើន ដើម្បីប្រយោជន៍ ដល់ទេវតានឹងមនុស្សទាំងឡាយ ។</p>
        <p>ចប់ ពួកធម៌បួនៗ ដែលរាប់ចូលក្នុងការសង្គាយនា ។</p>
        <p><a class='ref km' id='km១៤៩' href='#km១៤៩'>១៤៩</a>ម្នាលអាវុសោទាំងឡាយ ពួកធម៌ប្រាំៗ ព្រះមានព្រះភាគ អង្គ​នោះ ជាអរហន្តសម្មាសម្ពុទ្ធ ទ្រង់ជ្រាបច្បាស់ ឃើញច្បាស់ ទ្រង់​សម្តែង​ហើយដោយប្រពៃ យើងទាំងអស់គ្នា គួរសង្គាយនាក្នុងធម៌ទាំងនោះ ។បេ។ ដើម្បីសេចក្តីចម្រើន ដើម្បី​ប្រយោជន៍ ដើម្បីសេចក្តីសុខ ដល់ទេវតា​នឹង​មនុស្សទាំងឡាយ ។ ពួកធម៌ប្រាំៗ តើដូច​ម្តេច ។ ខន្ធ ៥ យ៉ាងគឺ រូបក្ខន្ធ ១ វេទានាខន្ធ ១ សញ្ញាខន្ធ ១ សង្ខារក្ខន្ធ ១ វិញ្ញាណក្ខន្ធ ១ ។</p>
        <p><a class='ref km' id='km១៥០' href='#km១៥០'>១៥០</a>ឧបាទានក្ខន្ធ ៥ យ៉ាងគឺ រូបូបាទានក្ខន្ធ ១ វេទនូបាទានក្ខន្ធ ១ សញ្ញូបាទាំនក្ខន្ធ ១ សង្ខារូបាទានក្ខន្ធ ១ វិញ្ញាណូបាទានក្ខន្ធ ១ ។</p>
        <p><a class='ref km' id='km១៥១' href='#km១៥១'>១៥១</a>កាមគុណ ៥ យ៉ាងគឺ រូបទាំងឡាយដែលគប្បីដឹងដោយភ្នែក ជាទីប្រាថ្នា ជាទីពេញចិត្ត ជាទីគាប់ចិត្ត មានសភាពជាទីស្រឡាញ់ អាស្រ័យ​នូវកាម ជាហេតុនៃ​សេចក្តី​​ត្រកអរ ១ ។ សម្លេងទាំងឡាយ ដែល​គប្បីដឹង​ដោយ​ត្រចៀក ១ ។ ក្លិនទាំងឡាយ ដែលគប្បីដឹងដោយច្រមុះ ១ ។ រស​ទាំង​ឡាយ ដែលគប្បីដឹងដោយអណ្តាត ១ ។ សម្ផស្សទាំងឡាយ ដែល​គប្បី​ដឹង​ដោយកាយ ជាទីប្រាថ្នា ជាទីពេញចិត្ត ជាទីគាប់ចិត្ត មាន​សភាព​ជាទី​ស្រឡាញ់​ អាស្រ័យនូវកាមជាហេតុនៃសេចក្តីត្រេកអរ ១ ។</p>
        <p><a class='ref km' id='km១៥២' href='#km១៥២'>១៥២</a>គតិ ៥ យ៉ាងគឺ នរក ១ កំណើតតិរច្ឆាន ១ ប្រេតវិស័យ ១ ពួកមនុស្ស ១ ពួកទេវតា ១ ។</p>
        <p><a class='ref km' id='km១៥៣' href='#km១៥៣'>១៥៣</a>សេចក្តីកំណាញ់ ៥ យ៉ាងគឺ កំណាញ់អាវាស ១ កំណាញ់​ត្រកូល ១ កំណាញ់លាភ ១ កំណាញ់សេចក្តីសរសើរ ១ កំណាញ់ធម៌ ១ ។</p>
        <p><a class='ref km' id='km១៥៤' href='#km១៥៤'>១៥៤</a>នីវរណៈ ៥ យ៉ាងគឺ កាមច្ឆន្ទនីវរណៈ ១ ព្យាបាទនីវរណៈ ១ ថីនមិទ្ធនីវរណៈ ១ ឧទ្ធច្ចកុក្កុច្ចនីវរណៈ ១ វិចិកិច្ឆានីវរណៈ ១ ។</p>
        <p><a class='ref km' id='km១៥៥' href='#km១៥៥'>១៥៥</a>សំយោជនៈជាចំណែកខាងក្រោម ៥ យ៉ាងគឺ សក្កាយទិដ្ឋិ ១ វិចិកិច្ឆា ១ សីលព្វតបរាមាសៈ ១ កាមច្ឆន្ទៈ ១ ព្យាបាទៈ ១ ។</p>
        <p><a class='ref km' id='km១៥៦' href='#km១៥៦'>១៥៦</a>សំយោជនៈជាចំណែកខាងលើ ៥ យ៉ាងគឺ រូបរាគ ១ អរូបរាគ ១ មានៈ ១ ឧទ្ធច្ចៈ ១ អវិជ្ជា ១ ។</p>
        <p><a class='ref km' id='km១៥៧' href='#km១៥៧'>១៥៧</a>សិក្ខាបទ ៥ យ៉ាងគឺ ការវៀរចាកការសម្លាប់សត្វ ១ វៀរចាក​ការ​កាន់យកទ្រព្យដែលគេមិនបានឲ្យ ១ វៀរចាកការ​ប្រព្រឹត្តិខុស​ក្នុងកាម​ទាំង​​ឡាយ ១ វៀរចាកការនិយាយកុហក ១ វៀរចាកហេតុជា​ទីតាំងនៃ​សេចក្តីប្រមាទ ព្រោះផឹកទឹក​ស្រវឹងគឺសុរានឹងមេរ័យ ១ ។</p>
        <p><a class='ref km' id='km១៥៨' href='#km១៥៨'>១៥៨</a>អភព្វដ្ឋាន (ហេតុដែលមិនគួរ) ៥ យ៉ាង ម្នាលអាវុសោ ទាំង​ឡាយ ភិក្ខុជាខីណាស្រពមិនគួរ ដើម្បីក្លែងញ៉ាំងសត្វឲ្យ ធ្លាក់ចុះ ចាកជីវិត ១ ភិក្ខុជាខីណាស្រព​មិនគួរ ដើម្បីកាន់យកទ្រព្យដែល គេមិនឲ្យ ដោយ​ចំណែក​គឺចិត្តលួច ១ ភិក្ខុជាខីណា​ស្រព​​​​មិនគួរ ដើម្បីសេពមេថុនធម្ម ១ ភិក្ខុជាខីណាស្រពមិនគួរពោលសម្បជានមុសាវាទ ១ ភិក្ខុជាខីណាស្រព មិន​គួរបរិភោគនូវរបស់ដែលខ្លួន ធ្វើសេចក្តីសន្សំទុកនឹងកាមទាំងឡាយ ដូច កាល​​ខ្លួន​នៅជាគ្រហស្ថក្នុងកាលពី ដើម ១ ។</p>
        <p><a class='ref km' id='km១៥៩' href='#km១៥៩'>១៥៩</a>សេចក្តីវិនាស ៥ យ៉ាងគឺ សេចក្តីវិនាសញាតិ ១ សេចក្តីវិនាស​ភោគ​សម្បត្តិ ១ សេចក្តីវិនាសព្រោះរោគ ១ សេចក្តីវិនាសសីល ១ សេចក្តី​វិនាសទិដ្ឋិ ១ ។ ម្នាលអាវុសោទាំងឡាយ ពួកសត្វលុះបែកធ្លាយ រាងកាយ បន្ទាប់អំពីសេចក្តីស្លាប់ទៅ មិនទៅកើតក្នុងអបាយ ទុគ្គតិវិនិបាត នរក ព្រោះ​ហេតុតែសេចក្តីវិនាសញាត់ក្តី ព្រោះ​ហេតុ​​តែសេចក្តីវិនាស ភោគៈក្តី ព្រោះ​ហេតុតែសេចក្តីវិនាសដោយរោគក្តី (នោះទេ) ។ ម្នាលអាវុសោទាំងឡាយ ពួកសត្វលុះបែកធ្លាយរាងកាយ បន្ទាប់អំពីសេចក្តី ស្លាប់ទៅៗ កើតក្នុង​អបាយ ទុគ្គតិ វិនិបាត នរក ព្រោះហេតុតែសេចក្តី វិនាសសីល ឬ ព្រោះហេតុ​តែសេចក្តីវិនាសទិដ្ឋិ ។</p>
        <p><a class='ref km' id='km១៦០' href='#km១៦០'>១៦០</a>សេចក្តីបរិបូណ៌ ៥ យ៉ាងគឺ បរិបូណ៌ដោយញាតិ ១ បរិបូណ៌ ដោយភោគៈ ១ បរិបូណ៌ដោយភាពមិនមានរោគ ១ បរិបូណ៌ដោយសីល ១ បរិបូណ៌ដោយទិដ្ឋិ ១ ។ ម្នាលអាវុសោទាំងឡាយពួកសត្វលុះ បែកធ្លាយ រាងកាយ បន្ទាប់អំពីសេចក្តីស្លាប់ទៅ មិន​​​​​​​ទៅ​កើតក្នុងសុគតិសួគ៌ទេវលោក ព្រោះហេតុតែបរិបូណ៌ដោយញាតិក្តី ព្រោះហេតុ​តែ​​​បរិបូណ៌ដោយភោគៈក្តី ព្រោះហេតុតែបរិបូណ៌ដោយភាពមិនមានរោគក្តី នោះទេ ។ ម្នាលអាវុសោ ទាំងឡាយ ពួកសត្វលុះបែកធ្លាយរាងកាយ បន្ទាប់អំពីសេចក្តីស្លាប់ទៅតែង​បានទៅកើតក្នុងសុគតិសួគ៌ ទេវលោក ព្រោះហេតុតែបរិបូណ៌ដោយ សីល ឬ ព្រោះ​ហេតុ​តែបរិបូណ៌ដោយទិដ្ឋិ ។</p>
        <p><a class='ref km' id='km១៦១' href='#km១៦១'>១៦១</a>ទោសនៃសីលវិបត្តិរបស់បុគ្គលទ្រុស្តសីល ៥ យ៉ាង ម្នាល អាវុសោ​ទាំងឡាយ ក្នុងលោកនេះ បុគ្គលទ្រុស្តសីល វិបត្តិចាកសីលនេះ តែងដល់នូវ សេចក្តី​វិនាសនៃសម្បត្តិយ៉ាងធំ មានសេចក្តីប្រមាទជាហេតុ នេះជាទោសនៃសីលវិបត្តិរបស់​បុគ្គលទ្រុស្តសីលទី ១ ។ ម្នាលអាវុសោទាំង ឡាយមួយទៀត កិត្តិសព្ទអាក្រក់របស់​បុគ្គលទ្រុស្តសីល វិបត្តិចាកសីល រមែងផ្សាយទៅសព្វទិស នេះជាទោសនៃសីលវិបត្តិ​របស់បុគ្គលទ្រុស្តសីលទី ២ ។ ម្នាលអាវុសោទាំងឡាយ មួយទៀត បុគ្គលទ្រុស្តសីល វិបត្តិចាកសីល ចូលទៅរកបរិស័ទណាៗ ទោះខត្តិយបរិស័ទក្តី ព្រាហ្មណបរិស័ទក្តី គហបតិ បរិស័ទក្តី សមណបរិស័ទក្តី រមែងមិនក្លៀវក្លា មានមុខឱនចុះ នេះជាទោស​នៃសីលវិបត្តិរបស់បុគ្គលទ្រុស្តសីលទី ៣ ។ ម្នាលអាវុសោទាំងឡាយ មួយ​វិញទៀត បុគ្គល​​​ទ្រុស្តសីល វិបត្តិចាកសីល តែងវង្វេងធ្វើមរណកាល នេះជា​ទោស នៃសីល​វិបត្តិរបស់បុគ្គលទ្រុស្តសីលទី ៤ ។ ម្នាលអាវុសោទាំងឡាយ មួយវិញទៀត បុគ្គលទ្រុស្តសីល វិបត្តិចាកសីល លុះបែកធ្លាយ រាងកាយ បន្ទាប់អំពីសេចក្តីស្លាប់ទៅ តែង​ទៅ​កើតក្នុងតិរច្ឆាន ប្រេត អសុរកាយ នរក នេះជាទោស នៃសីលវិបត្តិរបស់​បុគ្គល​ទ្រុស្តសីលទី ៥ ។</p>
        <p><a class='ref km' id='km១៦២' href='#km១៦២'>១៦២</a>អានិសង្សនៃសីលសម្បទា ៥ យ៉ាង ម្នាលអាវុសោទាំងឡាយ ក្នុង​លោក​នេះ បុគ្គលមានសីល បរិបូណ៌ដោយសីល រមែងបាននូវគំនរ ទ្រព្យច្រើន មាន​សេចក្តី​មិនប្រមាទជាហេតុ នេះជាអានិសង្សនៃសីល សម្បទា របស់បុគ្គលមានសីលទី ១ ។ ម្នាលអាវុសោទាំងឡាយ មួយទៀត កិត្តិសព្ទដ៏ពីរោះរបស់បុគ្គលមានសីល បរិបូណ៌​ដោយសីល តែងផ្សាយ ទៅសព្វទិស នេះជាអានិសង្សនៃសីលសម្បទា របស់បុគ្គលមាន​សីលទី ២ ។ ម្នាលអាវុសោទាំងឡាយ មួយទៀត បុគ្គលមានសីល បរិបូណ៌ដោយសីល ចូលទៅរកបរិស័ទណាៗ ទោះបីជាខត្តិយបរិស័ទក្តី ព្រាហ្មណបរិស័ទក្តី គហបតិបរិស័ទ​ក្តី សមណបរិស័ទក្តី រមែងក្លៀវក្លា មានមុខឱនចុះ នេះជា អានិសង្សនៃសីលសម្បទា របស់បុគ្គលមានសីលទី ៣ ។ ម្នាលអាវុសោទាំង ឡាយមួយទៀត បុគ្គលមានសីល បរិបូណ៌ដោយសីល រមែងមិនវង្វេង ធ្វើមរណកាល នេះជាអានិសង្សនៃសីលសម្បទា របស់បុគ្គលមានសីលទី ៤ ។ ម្នាលអាវុសោទាំងឡាយ មួយវិញទៀត បុគ្គលមានសីល បរិបូណ៌ ដោយ​សីល លុះបែកធ្លាយរាងកាយ បន្ទាប់អំពីសេចក្តីស្លាប់ទៅ តែងបាន ទៅ​កើត​​ក្នុងសុគតិសួគ៌ទេវលោក នេះជាអានិសង្សនៃសីលសម្បទា របស់ បុគ្គលមានសីល​ទី ៥ ។</p>
        <p><a class='ref km' id='km១៦៣' href='#km១៦៣'>១៦៣</a>ម្នាលអាវុសោទាំងឡាយ ភិក្ខុអ្នកចោទមានប្រាថ្នានឹងចោទ ភិក្ខុដទៃ ត្រូវ​តម្កល់ធម៌ ៥ យ៉ាងទុកក្នុងខ្លួនហើយ សិមចោទភិក្ខុដទៃ ដោយ​គិតថា អាត្មាអញនឹង​​និយាយក្នុងកាលគួរ មិននិយាយក្នុងកាល មិនគួរ ១ អាត្មាអញនិយាយដោយពាក្យពិត មិននិយាយដោយពាក្យ មិនពិត ១ អាត្មាអញនិយាយដោយពាក្យផ្អែមល្ហែម មិននិយាយ​ដោយ ពាក្យទ្រគោះ ១ អាត្មាអញនិយាយដោយពាក្យប្រកប ដោយប្រយោជន៍ មិន​និយាយ​ដោយ​ពាក្យមិនប្រកបដោយប្រយោជន៍ ១ អាត្មាអញនិយាយ ដោយចិត្ត​ប្រកប​ដោយមេត្តា មិននិយាយដោយចិត្តប្រកបដោយទោស ១ ។ ម្នាល​អាវុសោទាំងឡាយ ភិក្ខុអ្នកចោទមានប្រាថ្នានឹងចោទភិក្ខុដទៃត្រូវតម្កល់ធម៌ ៥ ប្រការ នេះទុកក្នុងខ្លួនហើយ​ទើបចោទភិក្ខុដទៃបាន ។</p>
        <p><a class='ref km' id='km១៦៤' href='#km១៦៤'>១៦៤</a>អង្គនៃភិក្ខុដែលមានសេចក្តីព្យាយាមមាន ៥ យ៉ាង ម្នាលអាវុ​សោ​ទាំងឡាយ ភិក្ខុក្នុងសាសនានេះ ជាអ្នកមានសទ្ធា ជឿសេចក្តីត្រាស់ ដឹងរបស់​ព្រះតថាគតថា ព្រះមានព្រះភាគអង្គនោះ ទ្រង់ឆ្ងាយចាក កិលេស​ហើយ ទ្រង់ត្រាស់ដឹង​ដោយ​​​ប្រពៃចំពោះព្រះអង្គឯង ទ្រង់បរិបូណ៌ ដោយ​វិជ្ជា​​នឹងចរណៈ ទ្រង់មានដំណើរល្អ ទ្រង់ជ្រាប​​​​ច្បាស់នូវត្រៃលោក ទ្រង់​ប្រសើរ ដោយសីលាទិគុណ រកបុគ្គលណាស្មើគ្មាន ទ្រង់ជាអ្នកទូន្មាន នូវ​បុរសដែលគួរទូន្មានបាន ទ្រង់ជាគ្រូរបស់ទេវតា​និងមនុស្សទាំងឡាយ ទ្រង់​បានត្រាស់ដឹងនូវអរិយសច្ចធម៌ ព្រះអង្គលែងមកកាន់ភពថ្មីទៀត ដោយ ហេតុ​​នេះៗ ១ ជាអ្នកមិនមានអាពាធមិនមានសេចក្តីទុក្ខ ប្រកបដោយ តេជោធាតុ ចាស់ល្មមមិន​ត្រជាក់ពេក មិនក្តៅពេក យ៉ាងកណ្តាល គួរ​ដល់​សេចក្តីព្យាយាម ១ មិនមែនជាអ្នក​លេងបោកប្រាស មិនមានមាយា ជាអ្នក​ធ្វើឲ្យជាក់ច្បាស់នូវខ្លួនគួរតាមពិត ក្នុងសំណាក់​​​​ព្រះ​​​សាស្តាឬក្នុង សំណាក់​សព្រហ្មចារីទាំងឡាយ ដែលជាអ្នកចេះដឹង ១ ជាបុគ្គលប្រារព្ធ ព្យាយាម ដើម្បីលះបង់នូវធម៌ជាអកុសល ដើម្បីញ៉ាំងកុសលធម៌ឲ្យ​ដុះដាល​ឡើង ជា​បុគ្គលមានកម្លាំងចិត្ត មានសេចក្តីសង្វាតដ៏ធំ មិនដាក់ធុរៈចោល ក្នុង​កុសល​ធម៌ទាំងឡាយ ១ ជាអ្នកមានប្រាជ្ញា ប្រកបដោយប្រាជ្ញាដែល​អាចនឹង​កំណត់ ​នូវសេចក្តីកើតនឹងរលត់បាន ជាបញ្ញាដ៏បរិសុទ្ធ ជាបញ្ញាអាច​​​​​​​​​​​​​​​​​​​​​​​​​​​​​​​​​​​​​​​​​​​​​​​ទំលុះ​​​​​​ទម្លាយនូវគំន​នៃលោភៈ​ជាដើម ជាបញ្ញាញ៉ាំងសត្វឲ្យដល់ នូវ កិរិយា​អស់ទៅនៃទុក្ខដោយប្រពៃ ១ ។</p>
        <p><a class='ref km' id='km១៦៥' href='#km១៦៥'>១៦៥</a>សុទ្ធាវាស មាន ៥ យ៉ាងគឺ អវិហៈ ១ អតប្បៈ ១ សុទស្សៈ ១ សុទស្សី ១ អកនិដ្ឋ ១ ។</p>
        <p><a class='ref km' id='km១៦៦' href='#km១៦៦'>១៦៦</a>អនាគាមិបុគ្គល ៥ ពួកគឺ លោកដែលបរិនិព្វានក្នុងពាក់ កណ្តាល​អាយុ ១ លោកដែលបរិនិព្វានដោយកន្លង ហួសពាក់កណ្តាល អាយុ ១ លោកដែលបរិនិព្វាន​ដោយមិនមានសេចក្តីព្យាយាម ១ លោក​ដែលបរិនិព្វានដោយសេចក្តី​ព្យាយាមយ៉ាង​ខ្លាំង ១ លោកដែល មាន​​ខ្សែខាងលើហើយទៅកាន់អកនិដ្ឋភព ១ ។</p>
        <p><a class='ref km' id='km១៦៧' href='#km១៦៧'>១៦៧</a>ចេតោខីលៈ (សេចក្តីតឹងត្អឹងរបស់ចិត្ត) មាន ៥ យ៉ាង ម្នាលអាវុសោ​ទាំងឡាយ ភិក្ខុក្នុងសាសនានេះ សង្ស័យ ងឿងឆ្ងល់ មិនចុះ ចិត្តស៊ប់ មិនជ្រះថ្លាក្នុង​ព្រះសាស្តា ។ ម្នាលអាវុសោទាំងឡាយ ភិក្ខុណា សង្ស័យ ងឿងឆ្ងល់ មិនចុះចិត្តស៊ប់ មិនជ្រះថ្លាក្នុងព្រះសាស្តា ចិត្តរបស់ ភិក្ខុនោះ មិនឱនទៅ ដើម្បីព្យាយាមដុតកំដៅកិលេស ដើម្បីព្យាយាម ជាគ្រឿង ប្រកបដោយរឿយៗ ដើម្បីព្យាយាមជាប់តទៅ ចិត្តរបស់ភិក្ខុ​ណា មិនឱនទៅ ដើម្បីព្យាយាមដុត កំដៅកិលេស ដើម្បីព្យាយាមជាគ្រឿង ប្រកបរឿយៗ ដើម្បីព្យាយាមជាប់តទៅ នេះជាសេចក្តីរឹងត្អឹងនៃចិត្តទី ១ របស់ភិក្ខុនោះ ។ ម្នាលអាវុសោ​ទាំងឡាយ មួយទៀត ភិក្ខុសង្ស័យក្នុង ព្រះធម៌ ១ ។ ភិក្ខុសង្ង័យ ក្នុងព្រះសង្ឃ ១ ។ សង្ស័យ​​ ងឿងឆ្ងល់ ក្នុងសិក្ខា ១ ។ ភិក្ខុក្រោធ អាក់អន់ចិត្ត មានចិត្តត្រូវទោសៈខ្ទាំងខ្ទប់ មានចិត្តរឹងត្អឹង ក្នុងសព្រហ្មចារីបុគ្គលទាំងឡាយ ។ ម្នាលអាវុសោទាំងឡាយ ភិក្ខុណា​ជា​បុគ្គលក្រោធ អាក់អន់ចិត្ត មានចិត្តត្រូវទោសៈខ្ទាំងខ្ទប់ មានចិត្តរឹងត្អឹង ក្នុងសព្រហ្មចារី​បុគ្គល​​ទាំងឡាយ ចិត្តរបស់ភិក្ខុនោះ រមែងមិនឱនទៅ ដើម្បី ព្យាយាមដុតកំដៅកិលេស ដើម្បីព្យាយាមជាគ្រឿងប្រកបរឿយៗ ដើម្បី ព្យាយាមជាប់តទៅ ចិត្តរបស់ភិក្ខុណា មិន​ឱន​​​​​​​ទៅ ដើម្បីព្យាយាមដុត កំដៅកិលេស ដើម្បីព្យាយាមជាគ្រឿងប្រកបរឿយៗ ដើម្បីព្យាយាមជាប់ត ទៅនេះជាសេចក្តីរឹងត្អឹងនៃចិត្តទី ៥ របស់ភិក្ខុនោះ ។</p>
        <p><a class='ref km' id='km១៦៨' href='#km១៦៨'>១៦៨</a>ចំណងរបស់ចិត្តមាន ៥ យ៉ាង ម្នាលអាវុសោទាំងឡាយ ភិក្ខុ​ក្នុង​​សាសនា​​​​នេះ មិនទាន់ប្រាសចាកតម្រេក មិនទាន់ប្រាសចាកចំណង់ មិនទាន់ប្រាសចាក​សេចក្តីស្រឡាញ់ មិនទាន់ប្រាសចាកសេចក្តីស្រេកឃ្លាន មិនទាន់ប្រាសចាកសេចក្តី​ក្រវល់ក្រវាយ មិនទាន់ប្រាសចាក សេចក្តី ប្រាថ្នា​​​ក្នុងកាមទាំងឡាយ ។ ម្នាលអាវុសោ​ទាំងឡាយ ភិក្ខុណាមិនទាន់ ប្រាស​ចាកតម្រេក មិនទាន់ប្រាសចាកចំណង់ មិនទាន់ប្រាស​ចាក​​​សេចក្តី ស្រឡាញ់ មិនទាន់ប្រាសចាកសេចក្តីស្រេកឃ្លាន មិនទាន់ប្រាសចាកសេចក្តី​ក្តៅ​ក្រហាយ មិនទាន់ប្រាសចាកសេចក្តីប្រាថ្នាក្នុងកាមទាំងឡាយ ចិត្តរបស់ ភិក្ខុនោះ រមែង​មិន​​​ឱនទៅ ដើម្បីព្យាយាមដុតកំដៅកិលេស ដើម្បីព្យាយាម ជាគ្រឿងប្រកបរឿយៗ ដើម្បី​​​​ព្យាយាមជាប់តទៅ ចិត្តរបស់ភិក្ខុណាមិន ឱនទៅ ដើម្បីព្យាយាម ដុតកំដៅកិលេស ដើម្បីព្យាយាមជាគ្រឿង ប្រកប​រឿយៗ ដើម្បីព្យាយាមជាប់តទៅ នេះជាចំណង នៃចិត្តទី ១ របស់ភិក្ខុនោះ ។ ម្នាលអាវុសោទាំងឡាយ មួយទៀត ភិក្ខុមិនទាន់ប្រាស ចាកតម្រេក ក្នុង​កាយ ។ សេចក្តីបំប្រួញ ។ ភិក្ខុមិនទាន់ប្រាសចាក តម្រេក ក្នុងរូប ។ សេចក្តីបំប្រួញ ។ ម្នាលអាវុសោទាំងឡាយ មួយទៀត ភិក្ខុបរិភោគ​ត្រា​តែឆ្អែតពេញពោះ ហើយប្រកប រឿយៗ នូវសេចក្តីសុខក្នុងទីដេក នូវ​សេចក្តី​សុខ (ព្រោះ​​​ដេក​ប្រែប្រួល ខាងស្តាំខាងឆ្វេង) នូវសេចក្តីសុខ ព្រោះដេក​លក់លង់ ។ ម្នាលអាវុសោ​ទាំងឡាយ មួយទៀត ភិក្ខុប្រព្រឹត្ត​ព្រហ្មចរិយធម៌ ព្រោះប្រាថ្នានូវពួកទេវតា​ជាន់ណា​មួយ​ថា ដោយសីលឬវ័ត ដោយ​សេចក្តី​ព្យាយាមឬព្រហ្មចារ្យនេះឯង សូមឲ្យអាត្មាអញបានជា​ទេវតា (មានសក្តិ៍ធំ) ឬទេវតា (មានសក្តិ៍តូច) ណាមួយ ។ ម្នាលអាវុសោទាំងឡាយ ភិក្ខុណា​ប្រព្រឹត្ត​ព្រហ្មចរិយធម៌ ព្រោះប្រាថ្នានូវពួកទេវតាណាមួយថា ដោយសីល​ឬវ័ត ដោយព្យាយាម​ឬព្រហ្មចារ្យនេះឯង សូមឲ្យអាត្មាអញ បានជាទេវតា (មានសក្តិ៍ធំ) ឬទេវតា (មាន​សក្តិ៍តូច) ណាមួយ ចិត្តរបស់ភិក្ខុនោះ រមែង​មិនឱនទៅ ដើម្បីព្យាយាម​ដុតកំដៅ​កិលេស ដើម្បីព្យាយាមជា​គ្រឿង​ប្រកប​រឿយៗ ដើម្បីព្យាយាមជាប់តទៅ នេះជា​ចំណង​របស់ចិត្តទី ៥ ។</p>
        <p><a class='ref km' id='km១៦៩' href='#km១៦៩'>១៦៩</a>ឥន្រ្ទិយមាន ៥ យ៉ាងគឺ ចក្ខុន្រ្ទិយ ១ សោតិន្រ្ទិយ ១ ឃានិន្រ្ទិយ ១ ជិវិ្ហន្រ្ទិយ ១ កាយិន្រ្ទិយ ១ ។</p>
        <p><a class='ref km' id='km១៧០' href='#km១៧០'>១៧០</a>ឥន្រ្ទិយមាន ៥ ដទៃទៀតគឺ សុខិន្រ្ទិយ ១ ទុក្ខិន្រ្ទិយ ១ សោមនស្សិ​​ន្រ្ទិយ ១ ទោមនស្សិន្រ្ទិយ ១ ឧបេក្ខិន្រ្ទិយ ១ ។</p>
        <p><a class='ref km' id='km១៧១' href='#km១៧១'>១៧១</a>ឥន្រ្ទិយមាន ៥ ដទៃទៀតគឺ សទ្ធិន្រ្ទិយ ១ វីរិយិន្រ្ទិយ ១ សតិន្រ្ទិយ ១ សមាធិន្រ្ទិយ ១ បញ្ញិន្រ្ទិយ ១ ។</p>
        <p><a class='ref km' id='km១៧២' href='#km១៧២'>១៧២</a>និស្សារណីយធាតុ (ធាតុដែលគួររលាស់ចេញ) មាន ៥ យ៉ាង ម្នាល​អាវុសោទាំងឡាយ កាលដែលភិក្ខុក្នុងសាសនានេះ ធ្វើទុកក្នុង ចិត្តនូវកាម​​ទាំងឡាយ ចិត្តរមែងមិនស្ទុះទៅ មិនជ្រះថ្លា មិនតាំងនៅ មិន ជ្រុលជ្រប់នៅក្នុងកាមទាំងឡាយ តែបើកាលភិក្ខុនោះធ្វើទុកក្នុងចិត្តនូវ នេក្ខម្មៈ (ការចេញចាកកាម) ចិត្តរមែងស្ទុះទៅ ជ្រះថ្លាតាំងនៅចុះស៊ប់ក្នុង នេក្ខម្មៈ ចិត្តរបស់ភិក្ខុនោះ ឈ្មោះថាទៅល្អហើយ អប់រំហើយ ចេញល្អហើយ រួចស្រលះហើយ ប្រាសចេញហើយចាកកាមទាំងឡាយ អាសវៈទាំង​ឡាយ​​​​​ណា ជាសភាវៈចង្អៀតចង្អល់ក្តៅក្រហាយ តែងកើតឡើងព្រោះកាមជា​បច្ច័យ ភិក្ខុនោះ រួចហើយចាកអាសវៈទាំងឡាយនោះ ភិក្ខុនោះរមែង​មិនទទួលនូវវេទនានោះ នេះជាការរលាស់ចេញនូវកាមទាំងឡាយ ដែល​ព្រះមានព្រះភាគសម្តែងហើយ ១ ។ ម្នាលអាវុសោទាំងឡាយ មួយទៀត កាលដែលភិក្ខុធ្វើទុកក្នុងចិត្តនូវព្យាបាទ ចិត្តរមែង​មិនស្ទុះទៅ មិនជ្រះថ្លា មិនតាំងនៅ មិនជ្រុលជ្រប់នៅក្នុងព្យាបាទ តែបើភិក្ខុនោះធ្វើទុកក្នុង​​​​​ចិត្ត​​នូវ​សេចក្តីមិនព្យាបាទ ចិត្តរមែងស្ទុះទៅ ជ្រះថ្លាតាំងនៅចុះស៊ប់ក្នុងការ​មិន​ព្យាបាទ ចិត្តរបស់ភិក្ខុនោះ ឈ្មោះថាទៅល្អហើយ អប់រំល្អហើយ ចេញល្អ​ហើយ រួចស្រឡាញ់ហើយ ប្រាសចេញហើយចាកព្យាបាទ អាសវៈ​ទាំងឡាយណា ជាសភាវៈ​ចង្អៀតចង្អល់ក្តៅក្រហាយ តែងកើតឡើងព្រោះ​ព្យាបាទជាបច្ច័យ ភិក្ខុនោះរួចហើយចាក​អាសវៈទាំងឡាយនោះ ភិក្ខុនោះ រមែងមិនទទួលនូវវេទនានោះ នេះជាការរលាស់ចេញ​នូវព្យាបាទ ដែល​ព្រះមានព្រះភាគទ្រង់ សម្តែងហើយ ១ ។ ម្នាលអាវុសោទាំងឡាយ មួយ​ទៀត កាលដែលភិក្ខុធ្វើទុកក្នុងចិត្តនូវសេចក្តីបៀតបៀន ចិត្តរមែងមិន​ស្ទុះ​ទៅ មិនជ្រះថ្លាមិនតាំងនៅ មិនជ្រុលជ្រប់នៅក្នុងការបៀតបៀន តែភិក្ខុនោះ​ធ្វើទុកក្នុង​ចិត្ត​នូវការមិនបៀតបៀន ចិត្តរមែងស្ទុះទៅជ្រះថ្លាតាំងនៅចុះ​ស៊ប់​ក្នុងការមិនបៀតបៀន ចិត្តរបស់ភិក្ខុនោះ ឈ្មោះថាទៅល្អហើយ អប់រំល្អ​ហើយចេញល្អហើយ រួចស្រឡះ​ល្អ​ហើយ ប្រាសចេញហើយចាក​ការ​បៀត​បៀន អាសវៈទាំងឡាយណា ជាសភាវៈចង្អៀត​ចង្អល់​​​​ក្តៅក្រហាយ តែង​កើតឡើងព្រោះការបៀតបៀនជាបច្ច័យ ភិក្ខុនោះ រួចហើយ ចាកអាសវៈ​ទាំង​ឡាយនោះ ភិក្ខុនោះ រមែងមិនទទួលនូវវេទនានោះ នេះជាការរលាស់​ចេញ នូវការបៀតបៀន ដែលព្រះមានព្រះភាគទ្រង់សម្តែងហើយ ១ ។ ម្នាល​អាវុសោ​ទាំងឡាយ មួយទៀត កាលដែលភិក្ខុធ្វើទុកក្នុងចិត្តនូវរូបទាំងឡាយ ចិត្តរមែងមិនស្ទុះទៅ មិនជ្រះថ្លា មិនតាំងនៅ មិនជ្រុលជ្រប់​នៅក្នុងរូបទាំង​ឡាយ តែបើភិក្ខុនោះធ្វើទុក​ក្នុងចិត្ត​នូវអរូបចិត្តរមែងស្ទុះទៅ ជ្រះថ្លាតាំងនៅ ចុះស៊ប់ក្នុងអរូប ចិត្តរបស់ភិក្ខុនោះ ឈ្មោះថា​ទៅល្អហើយ អប់រំល្អហើយ ចេញល្អហើយ រួចល្អហើយ ប្រាសចេញហើយចាករូបទាំងឡាយ អាសវៈ​​ទាំងឡាយណា ជាសភាវៈចង្អៀតចង្អល់ក្តៅក្រហាយ តែងកើតឡើងព្រោះ​រូប​ជាបច្ច័យ ភិក្ខុនោះ រួចហើយចាករូបទាំងឡាយនោះ ភិក្ខុនោះ រមែងមិន​ទទួលនូវវេទនានោះ នេះជា​ការ​​​​រលាស់ចេញនូវរូបទាំងឡាយ ដែលព្រះមាន​ព្រះភាគទ្រង់សម្តែងហើយ ១ ។ ម្នាល​អាវុសោទាំងឡាយ មួយវិញទៀត កាល ដែលភិក្ខុធើ្វទុកក្នុង ចិត្តនូវសក្កាយៈ (បញ្ចក្ខន្ធ) ចិត្តរមែងមិនស្ទុះទៅ មិនជ្រះថ្លា មិនតាំងនៅ មិនជ្រុលជ្រប់នៅក្នុងសក្កាយៈ តែបើភិក្ខុ​នោះធ្វើ​ទុកក្នុងចិត្តនូវការរលាស់ទៅនៃសក្កាយៈ ចិត្តរមែងស្ទុះទៅ ជ្រះថ្លា តាំងនៅ ចុះស៊ប់​​​​ក្នុងការរលត់ទៅនៃសក្កាយៈ ចិត្តរបស់ភិក្ខុនោះ ឈ្មោះថាទៅល្អ​ហើយ អប់រំល្អ​ហើយ ចេញល្អហើយ រួចស្រឡះល្អហើយ ប្រាសចេញហើយ ចាកសក្កាយៈ អាសវៈ​ទាំងឡាយណា ជាសភាវៈចង្អៀតចង្អល់ ក្តៅក្រហាយ តែងកើតឡើងព្រោះ​សក្កាយៈ​​ជាបច្ច័យ ភិក្ខុនោះ រួចហើយចាកអាសវៈ​ទាំង​ឡាយនោះ ភិក្ខុនោះ រមែងមិន​ទទួល​នូវ​វេទនា​​នោះ នេះជាការរលាស់​ចេញ​នូវ​សក្កាយៈ ដែលព្រះមាន​ព្រះភាគ​សម្តែង​ហើយ ១ ។ </p>
        <p><a class='ref km' id='km១៧៣' href='#km១៧៣'>១៧៣</a>វិមុត្តាយតនៈ (ហេតុជាគ្រឿងរួច) មាន ៥ យ៉ាង ម្នាល អាវុសោ​ទាំងឡាយ ព្រះសាស្តាឬសព្រហ្មចារីបុគ្គលណាមួយ ដែលគួរដល់ ឋានៈជាគ្រូ រមែង​សម្តែង​ធម៌​​​ដល់ភិក្ខុ ក្នុងសាសនានេះ ។ ម្នាលអាវុសោ ទាំង​ឡាយ ព្រះសាស្តាឬ​សព្រហ្មចារី​បុគ្គលណាមួយ ដែលគួរដល់ឋានៈ ជា​គ្រូ រមែងសម្តែងធម៌ ដល់ភិក្ខុ​យ៉ាង​ណាៗ ភិក្ខុនោះរមែងជាអ្នក​ដឹងច្បាស់ នូវ​អត្ថ​ផង ដឹងច្បាស់នូវធម៌ផង ក្នុងធម៌នោះ​យ៉ាងនោះៗ ។ បាមោជ្ជៈ (សេចក្តី​​​រីករាយ) រមែងកើតដល់ភិក្ខុនោះដែលជាអ្នក​ដឹង​ច្បាស់​នូវអត្ថ ដឹង​ច្បាស់​នូវ​ធម៌ លុះភិក្ខុ​មាន​​សេចក្តីរីករាយហើយ បីតិក៏រមែងកើតឡើង កាល​បើចិត្ត​ប្រកបដោយ​បីតិ​ហើយ នាមកាយ​​​​​​​​​ក៏​ស្ងប់រម្ងាប់ ភិក្ខុមាននាម កាយស្ងប់​រម្ងាប់​ហើយ រមែងទទួលនូវ​សេចក្តីសុខ លុះប្រកបសេចក្តីសុខហើយ ចិត្តក៏រ​មែង​​​​​តម្កល់មាំ នេះជាវិមុត្តាយតនៈទី ១ ។ ម្នាល​អាវុសោ​​​​​​​​​​​​​​​​​​​​​​​​​​​​​​​​​​​​​​​​​​​​​ទាំងឡាយ មួយ​ទៀត ព្រះសាស្តា​ឬសព្រហ្មចារីបុគ្គលណាមួយ ដែលគួរ ដល់ឋានៈ​ជាគ្រូ មិន​​​សម្តែងធម៌ដល់ភិក្ខុទេ តែថាភិក្ខុនោះ រមែងសម្តែងធម៌ដែលខ្លួន​បាន​ស្តាប់​​មកហើយយ៉ាងណា បានរៀនមក​ហើយយ៉ាងណា ដោយសេចក្តី​ពិស្តារ​​ដល់ជន​ទាំងឡាយដទៃ ។ សេចក្តីបំប្រួញ ។ តែថា​ភិក្ខុនោះធ្វើនូវការ​ស្វាធ្យាយន៍នូវធម៌ ដែលខ្លួនបាន​ស្តាប់​​​មកហើយយ៉ាងណា បានរៀន​មក​ហើយយ៉ាងណា ដោយសេចក្តីពិស្តារ ។បេ។ តែថាភិក្ខុនោះ ត្រិះរិះ​រឿយៗ ពិចារណារឿយៗ ពិចារណាជារឿយៗ ដោយចិត្ត ជញ្ជឹងក្នុងចិត្តរឿយៗ ចំពោះ​ធម៌​​​ដែលខ្លួន​បានស្តាប់​មក​ហើយយ៉ាងណា រៀនមកហើយយ៉ាងណា ។បេ។ តែថា សមាធិនិមិត្តណាមួយ ក៏ភិក្ខុ​នោះរៀនមកដោយល្អ ធ្វើទុកក្នុង​ចិត្ត​​ដោយល្អ ពិចារណា​ដោយល្អ ចាក់ធ្លុះដោយល្អ ដោយប្រាជ្ញាបាន ។ ម្នាល​អាវុសោទាំងឡាយ សមាធិនិមិត្ត​ណាមួយ ដែលភិក្ខុរៀនយក​ដោយល្អ ធ្វើ​ទុកក្នុងចិត្តដោយល្អ ពិចារណាដោយល្អ ចាក់ធ្លុះដោយល្អ ដោយប្រាជ្ញា​យ៉ាង​ណាៗ ភិក្ខុនោះ រមែងជាអ្នកដឹងច្បាស់នូវអត្ថផង ដឹងច្បាស់នូវធម៌ផង ក្នុង​ធម៌​​នោះ​យ៉ាងណានោះៗ ។ កាលភិក្ខុនោះបានដឹងច្បាស់នូវអត្ថ បានដឹង ច្បាស់​​នូវធម៌ហើយ បាមោជ្ជៈរមែងកើតឡើង លុះបាមោជ្ជៈកើតឡើងហើយ បីតិ​​រ​មែងកើតឡើង កាល​បើចិត្តប្រកបដោយបីតិហើយ នាមកាយក៏រមែង ស្ងប់​​រ​ម្ងាប់ ភិក្ខុមាននាមកាយស្ងប់​រម្ងាប់ហើយ តែងទទួលនូវសេចក្តីសុខ​កាល​​​ភិក្ខុទទួល​សេចក្តី​សុខហើយ ចិត្តក៏តម្កល់​នៅមាំ នេះជាវិមុត្តាយតនៈទី ៥ ។</p>
        <p><a class='ref km' id='km១៧៤' href='#km១៧៤'>១៧៤</a>​សញ្ញា (សេចក្តីសម្គាល់) ញ៉ាំងវិមុត្តិឲ្យចាស់ក្លាមាន ៥ យ៉ាងគឺ សេចក្តីសម្គាល់ថាមិនទៀង ១ សេចក្តីសម្គាល់ថាទុក្ខក្នុង របស់​មិន​ទៀង ១ សេចក្តី​សម្គាល់ថាមិនមែនរបស់ខ្លួន ក្នុងរបស់ប្រកប ដោយទុក្ខ ១ សេចក្តីសម្គាល់​ក្នុងធម៌​ជាគ្រឿងលះ ១ សេចក្តីសម្គាល់ ក្នុងធម៌ជា​គ្រឿង​នឿយ​ណាយ ១ ។ ម្នាលអាវុសោ​ទាំងឡាយ ពួកធម៌ ប្រាំៗ នេះឯង ដែល​ព្រះមានព្រះភាគអង្គនោះ ជាអរហន្តសម្មាសម្ពុទ្ធ​ទ្រង់ ជ្រាបច្បាស់ ឃើញ​ច្បាស់ ទ្រង់សម្តែងទុក ហើយដោយប្រពៃ យើងទាំងអស់គ្នា គប្បីសង្គាយនា​​ក្នុងធម៌ទាំងនោះ ។បេ។ ដើម្បីសេចក្តីចម្រើន ដើម្បីប្រយោជន៍ ដើម្បីសេចក្តី​សុខ ដល់ទេវតានឹងមនុស្សទាំងឡាយ ។</p>
        <p>ចប់ ពួកធម៌ប្រាំៗ ដែលរាប់ចូលក្នុងការសង្គាយនា ។</p>
        <p><a class='ref km' id='km១៧៥' href='#km១៧៥'>១៧៥</a>ម្នាលអាវុសោទាំងឡាយ ពួកធម៌ប្រាំមួយៗ ដែលព្រះមាន​ព្រះភាគ​អង្គនោះ ។បេ។ ជាសម្មាសម្ពុទ្ធទ្រង់សម្តែងទុកដោយប្រពៃ យើង ទាំងអស់គ្នា គប្បី​សង្គាយ​នា​ក្នុងធម៌ទាំងនោះ ។បេ។ ដើម្បីសេចក្តីចម្រើន ដើម្បីប្រយោជន៍ ដើម្បីសេចក្តី​សុខ ដល់ទេវតានឹងមនុស្សទាំងឡាយ ។ ពួកធម៌ប្រាំមួយៗ តើដូចម្តេច ។ អាយតនៈ​ខាងក្នុង ៦ យ៉ាង គឺ អាយ- តនៈគឺភ្នែក ១ អាយតនៈគឺត្រចៀក ១ អាយតនៈគឺច្រមុះ ១ អាយតនៈ គឺអណ្តាត ១ អាយតនៈគឺកាយ ១ អាយតនៈគឺចិត្ត ១ ។</p>
        <p><a class='ref km' id='km១៧៦' href='#km១៧៦'>១៧៦</a>អាយតនៈខាងក្រៅ ៦ យ៉ាង គឺ អាយតនៈគឺរូប ១ អាយ​តនៈគឺសម្លេង ១ អាយតនៈគឺក្លិន ១ អាយតនៈគឺរស ១ អាយតនៈ​គឺសម្ផស្ស ១ អាយ​តនៈគឺធម៌ ១ ។</p>
        <p><a class='ref km' id='km១៧៧' href='#km១៧៧'>១៧៧</a>ប្រជុំនៃវិញ្ញាណ ៦ យ៉ាង គឺ ចក្ខុវិញ្ញាណ ១ សោតវិញ្ញាណ ១ ឃានវិញ្ញាណ ១ ជិវ្ហាវិញ្ញាណ ១ កាយវិញ្ញាណ ១ មនោវិញ្ញាណ ១ ។</p>
        <p><a class='ref km' id='km១៧៨' href='#km១៧៨'>១៧៨</a>ប្រជុំនៃផស្សៈ ៦ យ៉ាង គឺ ចក្ខុសម្ផ័ស្ស ១ ។បេ។ មនោសម្ផ័ស្ស ១ ។</p>
        <p><a class='ref km' id='km១៧៩' href='#km១៧៩'>១៧៩</a>ប្រជុំនៃវេទនា ៦ យ៉ាង គឺ វេទនាកើតអំពីចក្ខុសម្ផ័ស្ស ១ ។បេ។ វេទនាកើតអំពី មនោសម្ផ័ស្ស ១ ។</p>
        <p><a class='ref km' id='km១៨០' href='#km១៨០'>១៨០</a>ប្រជុំនៃសញ្ញា ៦ យ៉ាង គឺ រូបសញ្ញា ១ ។បេ។ ធម្មសញ្ញា ១ ។</p>
        <p><a class='ref km' id='km១៨១' href='#km១៨១'>១៨១</a>ប្រជុំនៃសញ្ចេតនា ៦ យ៉ាងគឺ រូបសញ្ចេតនា ១ ។បេ។ ធម្មសញ្ចេតនា ១ ។</p>
        <p><a class='ref km' id='km១៨២' href='#km១៨២'>១៨២</a>ប្រជុំនៃតណ្ហា ៦ យ៉ាង គឺ រូបតណ្ហា ១ សទ្ទតណ្ហា ១ គន្ធតណ្ហា ១ រសតណ្ហា ១ ផោដ្ឋព្វតណ្ហា ១ ធម្មតណ្ហា ១ ។</p>
        <p><a class='ref km' id='km១៨៣' href='#km១៨៣'>១៨៣</a>អគារវៈ (សេចក្តីមិនគោរព) ៦ យ៉ាង ម្នាលអាវុសោទាំង ឡាយ ភិក្ខុក្នុងសាសនានេះ មិនមានសេចក្តីគោរព មិនមានសេចក្តី កោត​ក្រែងក្នុងព្រះសាស្តា ១ មិនមានសេចក្តីគោរព មិនមានសេចក្តីកោត ក្រែង ក្នុងព្រះធម៌ ១ មិនមានសេចក្តីគោរព មិនមានសេចក្តីកោតក្រែង ក្នុង​ព្រះសង្ឃ ១ មិនមានសេចក្តីគោរព មិនមានសេចក្តី​កោតក្រែង ក្នុងសិក្ខា ១ មិនមានសេចក្តីគោរព មិនមានសេចក្តីកោតក្រែង​ ក្នុង​អប្បមាទ​ធម៌ ១ មិនមានសេចក្តីគោរព មិនមានសេចក្តីកោតក្រែង ក្នុងបដិសន្ថារៈ ១ ។</p>
        <p><a class='ref km' id='km១៨៤' href='#km១៨៤'>១៨៤</a>សគារវៈ (សេចក្តីគោរព) ៦ យ៉ាង ម្នាលអាវុសោទាំងឡាយ ភិក្ខុក្នុង សាសនា​​​​​​នេះ ប្រកបដោយសេចក្តីគោរព ប្រកបដោយសេចក្តីកោត ក្រែង ក្នុងព្រះ​សាស្តា​​១ ប្រកបដោយសេចក្តីគោរព ប្រកបដោយសេចក្តីកោត ក្រែង ក្នុងព្រះធម៌ ១ ប្រកបដោយ​សេចក្តីគោរព ប្រកបដោយសេចក្តីកោត ក្រែង ក្នុងព្រះសង្ឃ ១ ប្រកបដោយសេចក្តី​គោរព ប្រកបដោយសេចក្តីកោត ក្រែង ក្នុងសិក្ខា ១ ប្រកបដោយសេចក្តីគោរព ប្រកប​ដោយ​​​សេចក្តីកោត ក្រែង ក្នុងអប្បមាទធម៌ ១ ប្រកបដោយសេចក្តីគោរព ប្រកបដោយ​សេចក្តី កោតក្រែង ក្នុងបដិសន្ថារៈ ១ ។</p>
        <p><a class='ref km' id='km១៨៥' href='#km១៨៥'>១៨៥</a>សោមនស្សុបវិចារ (ធម៌ជាគ្រឿងគន់គិតប្រកបដោយ សោមនស្ស) ៦ យ៉ាង គឺ បុគ្គលឃើញរូបដោយភ្នែក ក៏គន់គិតនូវ រូបដែល​គួរ​ជា​ទីតាំងនៃសោមនស្ស ១ ។ ស្តាប់សម្លេងដោយត្រចៀក...១ ។ ធុំក្លិន​ដោយច្រមុះ..១ ។ ទទួលរសដោយអណ្តាត...១ ។ ពាល់ត្រូវ សម្ផស្សដោយ​កាយ...១ ។ ដឹងច្បាស់នូវធម្មារម្មណ៍ដោយចិត្ត ក៏គន់គិតនូវ ធម្មារម្មណ៍ ដែល​គួរជាទីតាំងនៃសោមនស្ស ១ ។</p>
        <p><a class='ref km' id='km១៨៦' href='#km១៨៦'>១៨៦</a>ទោមនស្សុបវិចារ (ធម៌ជាគ្រឿងគន់គិត ប្រកបដោយ ទោមនស្ស) ៦ យ៉ាង គឺ បុគ្គលឃើញរូបដោយភ្នែក ក៏គន់គិតនូវរូបដែលគួរ ជាទីតាំងនៃទោមនស្ស ១ ។ ស្តាប់​​​​​​​សម្លេងដោយត្រចៀក...១ ។ ធុំក្លិន ដោយ​ច្រមុះ...១ ។ ទទួលរសដោយអណ្តាត...១ ។ ពាល់ត្រូវសម្ផស្ស ដោយ​កាយ...១ ។ ដឹងធម្មារម្មណ៍ដោយចិត្ត ក៏គន់គិតនូវ​ធម្មារម្មណ៍ ដែល គួរជា​ទីតាំង នៃទោមនស្ស ១ ។</p>
        <p><a class='ref km' id='km១៨៧' href='#km១៨៧'>១៨៧</a>ឧបេក្ខូបវិចារ (ធម៌ជាគ្រឿងគន់គិតប្រកបដោយឧបេក្ខា) ៦ យ៉ាង គឺ បុគ្គលឃើញរូបដោយភ្នែក ក៏គន់គិតនូវរូប ដែលជាទីតាំង នៃ ឧបេក្ខា ១ ។ ស្តាប់សម្លេង​ដោយត្រចៀក...១ ។ ធុំក្លិនដោយច្រមុះ...១ ។ ទទួលរសដោយអណ្តាត...១ ។ ពាល់ត្រូវសម្ផស្សដោយកាយ...១ ។ ដឹង ធម្មារម្មណ៍ដោយចិត្ត ក៏គន់គិតនូវធម្មារម្មណ៍ ដែលជាទីតាំងនៃឧបេក្ខា ១ ។</p>
        <p><a class='ref km' id='km១៨៨' href='#km១៨៨'>១៨៨</a>សារាណីយធម៌ (ធម៌គួររលឹក) ៦ យ៉ាង ម្នាលអាវុសោទាំង ឡាយ ភិក្ខុក្នុងសាសនានេះ តម្កល់នូវកាយកម្មប្រកបដោយមេត្តា ចំពោះ សព្រហ្មចារីទាំងឡាយ ទាំងទីចំពោះមុខ ទាំងទីកំបាំងមុខ នេះជា ធម៌គួរ រលឹក ធ្វើសេចក្តីស្រឡាញ់ ធ្វើសេចក្តី​គោរព ប្រព្រឹត្តទៅ ដើម្បីសេចក្តី សង្គ្រោះ ដើម្បីមិនទាស់គ្នា ដើម្បីសាមគ្គី ដើម្បីឯកីភាព (ភាព​​​​​​​តែ​​ពួកមួយ ១) ។ ម្នាលអាវុសោទាំងឡាយ មួយទៀត ភិក្ខុតម្កល់នូវ​វចីកម្ម​ប្រកប​ដោយ​មេត្តា ១ ។ ភិក្ខុ តម្កល់នូវមនោកម្ម ប្រកបដោយមេត្តា ចំពោះសព្រហ្មចារី​ទាំង​​ឡាយ ទាំងទីចំពោះមុខ ទាំងទីកំបាំងមុខ នេះជាធម៌គួររលឹក ។បេ។ ប្រព្រឹត្ត​ទៅ​ដើម្បីឯកីភាព ១ ។ ម្នាលអាវុសោទាំងឡាយ មួយទៀត ភិក្ខុជា អ្នកបរិភោគ​មិនចែក​មុខរបស់ឬបុគ្គល ដោយលាភទាំងឡាយ ដែល​ប្រកប ដោយធម៌ បានមកដោយធម៌ ដោយហោចទៅសូម្បីលាភត្រឹម តែ​របស់​ដែល មានក្នុងបាត្រ គឺជាអ្នកមានការបរិភោគ ជាសាធារណៈ ដោយ​សព្រហ្មចារី ទាំងឡាយដែលមានសីល នេះជាធម៌គួររលឹក ។បេ។ ប្រព្រឹត្ត​ទៅដើម្បីឯកីភាព ។ ម្នាលអាវុសោទាំងឡាយ មួយទៀត ភិក្ខុជាអ្នកមាន​សីលស្មើគ្នា ដោយសព្រហ្មចារីទាំងឡាយ ក្នុងសីលទាំងឡាយ ដែល​ជា​សីល​មិនដាច់ មិនធ្លុះ មិនពពាល មិនពព្រុស ជាសីលរួចខ្លួន គឺមិនជា​ខ្ញុំតណ្ហា ដែលវិញ្ញូ ជន​សរសើរ​ហើយ មិនមានតណ្ហានឹងទិដ្ឋិប៉ះពាល់បាន ជាសីល​ប្រព្រឹត្ត​ទៅ ដើម្បីសមាធិ ទាំងទីចំពោះ​មុខ ទាំងទីកំបាំងមុខ នេះជាធម៌​គួររលឹក ។បេ។ ប្រព្រឹត្តទៅដើម្បីឯកីភាព ។ ម្នាលអាវុសោទាំងឡាយ មួយ​ទៀត ភិក្ខុមាន សេចក្តីយល់ឃើញស្មើគ្នានឹង​​សព្រហ្មចារី​ធម៌ទាំងឡាយ ក្នុង​ទិដ្ឋិ​​ដ៏ប្រសើរ ជាទីស្រោចស្រង់សត្វ ប្រព្រឹត្តទៅដើម្បីអស់ទៅនៃ​ទុក្ខ​ដោយ​ប្រពៃ ដល់អ្នក ធ្វើតាមទិដ្ឋិនោះ ទាំងទីចំពោះមុខ ទាំងទីកំបាំងមុខ នេះ​ជា​ធម៌​គួរ​រលឹក ធ្វើសេចក្តីស្រឡាញ់ ធ្វើសេចក្តីគោរព ប្រព្រឹត្តទៅ ដើម្បី​សង្រ្គោះគ្នា ដើម្បីមិន​ទាស់​ទែងគ្នា ដើម្បីសាមគ្គី ដើម្បីឯកីភាព ។</p>
        <p><a class='ref km' id='km១៨៩' href='#km១៨៩'>១៨៩</a>មូលហេតុនៃសេចក្តីវិវាទ ៦ យ៉ាង ម្នាលអាវុសោទាំងឡាយ ភិក្ខុក្នុង​សាសនានេះ មានសេចក្តីក្រោធ ចងសេចក្តីក្រោធទុក ។ ម្នាល អាវុសោទាំងឡាយ ភិក្ខុណាមានសេចក្តីក្រោធ ចងសេចក្តីក្រោធទុក ភិក្ខុ នោះមិនមានសេចក្តីគោរព​កោត​ក្រែង ក្នុងព្រះសាស្តាខ្លះ មិនមានសេចក្តី គោរពកោតក្រែង ក្នុងព្រះធម៌ខ្លះ មិនមាន​សេចក្តី​​គោរពកោតក្រែង ក្នុង ព្រះសង្ឃខ្លះ ជាអ្នកមិនធ្វើឲ្យបរិបូណ៌ ក្នុងសិក្ខាខ្លះ ។ ម្នាលអាវុសោទាំង ឡាយ ភិក្ខុណាមួយ មិនមានសេចក្តីគោរពកោតក្រែង ក្នុងព្រះ​សាស្តា ក្នុងព្រះធម៌ ។បេ។ ក្នុងព្រះសង្ឃ ។បេ។ ជាអ្នកមិនធ្វើឲ្យបរិបូណ៌ក្នុងសិក្ខា ។ ភិក្ខុនោះរមែងបង្កវិវាទក្នុងសង្ឃ ដែលជាវិវាទកើតឡើង ដើម្បីមិនជា ប្រយោជន៍​ដល់​ជនច្រើន ដើម្បីមិនជាសុខដល់ជនច្រើន ដើម្បីមិនចម្រើន ដល់ជនច្រើន ដើម្បីមិនជាប្រយោជន៍ ដើម្បីសេចក្តីទុក្ខដល់ទេវតា នឹង មនុស្សទាំងឡាយ ។ ម្នាលអាវុសោ​ទាំង​ឡាយ បើលោកទាំងឡាយឃើញ មូល​​ហេតុនៃវិវាទ មានសភាពយ៉ាងនេះខាងក្នុង ឬ​ខាង​​​ក្រៅ​ហើយ ។ ម្នាល​អាវុសោទាំងឡាយ លោកទាំងឡាយត្រូវព្យាយាម ដើម្បីលះ​មូល​​​​​​ហេតុ​​នៃ វិ​វាទ ដ៏លាមកនោះចេញ ។ ម្នាលអាវុសោទាំងឡាយ បើលោកទាំងឡាយ មិន​ឃើញ​​​មូលហេតុនៃវិវាទមានសភាពយ៉ាងនេះ ខាងក្នុងឬខាងក្រៅទេ ។ ម្នាល​អាវុសោ​​​​​​​​ទាំងឡាយ លោកទាំងឡាយត្រូវប្រតិបត្តិ ដើម្បីមិនឲ្យមូល ហេតុ​នៃវិវាទ​ដ៏លាមកនោះ​ជាប់តាមតទៅ ។ ការលះមូលហេតុ នៃវិវាទ ដ៏លាមកនុ៎ះ រមែងមានយ៉ាងនេះ ការមិនមាន​មូលហេតុនៃ​វិវាទ​​ដ៏លាមកនុ៎ះ ជាប់តាមតទៅ រមែងមានយ៉ាងនេះ ១ ។ ម្នាលអាវុសោ​ទាំងឡាយ មួយទៀត ភិក្ខុជាអ្នកលុបគុណនឹងវាយឫកស្មើ ១ ។ ជាអ្នកមានសេចក្តី​ឫស្យា​នឹង​កំណាញ់ ១ ។ ជាអ្នកអួតអាង មានពុតត្បុត ១ ។ ជាអ្នកមានប្រាថ្នាលាមក មាន​​ទិដ្ឋិខុស ១ ។ ជាអ្នកស្ទាបអង្អែលតែទិដ្ឋិរបស់ខ្លួន ជាអ្នកប្រកាន់មាំ កម្រ​នឹងលះបង់​បាន ១ ។ ម្នាលអាវុសោទាំងឡាយ ភិក្ខុណាជាអ្នកស្ទាប អង្អែល​តែទិដ្ឋិរបស់ខ្លួន ជាអ្នកប្រកាន់មាំ លះបង់បានដោយក្រ ភិក្ខុនោះ រមែង​មិនគោរព មិនកោតក្រែង ក្នុងព្រះសាស្តាខ្លះ មិន​គោរព មិនកោត ក្រែង ក្នុង​ព្រះធម៌ខ្លះ មិនគោរព មិនកោតក្រែង ក្នុងព្រះសង្ឃខ្លះ មិនជា​អ្នកធ្វើឲ្យ​បរិបូណ៌ក្នុងសិក្ខាខ្លះ ។ ម្នាលអាវុសោទាំងឡាយ ភិក្ខុណាមួយជាអ្នក​មិន​គោរព មិនកោតក្រែង ក្នុងព្រះសាស្តាខ្លះ ក្នុងព្រះធម៌ខ្លះ ។បេ។ ក្នុងព្រះសង្ឃ​ខ្លះ ។បេ។ មិនធ្វើឲ្យពេញលេញក្នុងសិក្ខាខ្លះ ។ ភិក្ខុនោះ រមែងបង្ក​វិវាទ​ក្នុង​សង្ឃ ដែលជាវិវាទ​កើតឡើង ដើម្បីមិនជាប្រយោជន៍ ដល់ជនច្រើន ដើម្បី​មិនជាសុខ​ដល់ជនច្រើន ដើម្បីមិនចម្រើនដល់ជនច្រើន ដើម្បី​មិនជា​ប្រយោជន៍ ដើម្បីសេចក្តីទុក្ខដល់​ទេវតានឹងមនុស្ស​ទាំងឡាយ ។ ម្នាល​អាវុសោ​ទាំងឡាយ បើអ្នកទាំងឡាយ ពិចារណា​ឃើញ​មូល​ហេតុ​នៃវិវាទ មានសភាពយ៉ាងនេះ ខាងក្នុងឬខាងក្រៅហើយ ។ ម្នាល​អាវុសោ​​​​​​ទាំងឡាយ លោកទាំងឡាយ ត្រូវព្យាយាមលះបង់មូលហេតុ នៃវិវាទ ដ៏លាមក​នោះឯង​ចេញ ។ ម្នាលអាវុសោទាំងឡាយ បើលោកទាំងឡាយ មិនពិចារណាឃើញ​មូល​ហេតុនៃ​វិវាទមាន​សភាពយ៉ាងនេះ ខាងក្នុងឬខាង ក្រៅទេ ។ ម្នាល​អាវុសោ​​​ទាំងឡាយ លោកទាំងឡាយ ត្រូវប្រតិបត្តិ ដើម្បី មិនឲ្យមានមូល​ហេតុ​នៃវិវាទដ៏លាមកនោះឯង ជាប់តាមតទៅបាន ។ ការលះមូល​ហេតុនៃ​វិវាទដ៏លាកមនុ៎ះ រមែងមានយ៉ាងនេះ ការមិន​មាន​​មូល ហេតុនៃ​វិវាទ​ដ៏លាម​ជាប់តាមតទៅ រមែងមានយ៉ាងនេះ ១ ។</p>
        <p><a class='ref km' id='km១៩០' href='#km១៩០'>១៩០</a>ធាតុ ៦ យ៉ាង គឺ ធាតុដី ១ ធាតុទឹក ១ ធាតុភ្លើង ១ ធាតុខ្យល់ ១ ធាតុអាកាស ១ ធាតុវិញ្ញាណ ១ ។</p>
        <p><a class='ref km' id='km១៩១' href='#km១៩១'>១៩១</a>និស្សារណីយធាតុ ៦ យ៉ាង ម្នាលអាវុសោទាំងឡាយ ភិក្ខុក្នុងសាសនា​នេះ និយាយយ៉ាងនេះថា មេត្តាចេតោវិមុត្តិ ខ្ញុំបាន ចម្រើន​ហើយ បានធ្វើឲ្យច្រើនហើយ បានធ្វើឲ្យដូចជាយានហើយ ធ្វើឲ្យជាទីតាំង​ហើយ តម្កល់មាំហើយ សន្សំទុកហើយ ប្រារព្ធល្អហើយ តែថា ព្យាបាទនៅ​តែគ្របសង្កត់ចិត្តខ្ញុំបាន ។ ភិក្ខុត្រូវនិយាយឃាត់​ភិក្ខុ​នោះថា លោកកុំ​និយាយ​យ៉ាងនេះឡើយ លោកដ៏មានអាយុ កុំនិយាយយ៉ាងនេះឡើយ កុំពោល​បង្កាច់ព្រះមានព្រះភាគឡើយ ព្រោះការពោល បង្កាច់ ព្រះមាន​ព្រះភាគ ជាកា​រ​មិន​​​​ល្អទេ ព្រះមានព្រះភាគ មិនមានព្រះពុទ្ធ ដីកាយ៉ាងនេះ​សោះ ។ ម្នាលអាវុសោ​ទាំង​ឡាយ ការនេះ មិនមែនជាហេតុ មិនមែនជា​បច្ច័យទេ មេត្តាចេតោវិមុត្តិ ដែលភិក្ខុ​ចម្រើន​ហើយ បានធ្វើឲ្យ ច្រើនហើយ បានធ្វើឲ្យដូចជាយានហើយ ធ្វើឲ្យជាទីតាំងហើយ តម្កល់​​មាំ​​ហើយ សន្សំទុក​ហើយ ប្រារព្ធល្អហើយ តែថា ព្យាបាទនៅតែគ្របសង្កត់ ចិត្តនោះ ហេតុ​​​​​នេះ​​មិនដែលមាន ។ ម្នាលអាវុសោទាំងឡាយ ព្រោះមេត្តា ចេតោវិមុត្តិនុ៎ះ ជា គ្រឿងរលាស់ចេញនូវព្យាបាទ ១ ។ ម្នាលអាវុសោទាំង ឡាយ ភិក្ខុក្នុង​សាសនា​នេះ និយាយ​យ៉ាងនេះថា ករុណាចេតោវិមុត្តិ ខ្ញុំបានចម្រើនហើយ បានធ្វើឲ្យច្រើនហើយ ធ្វើឲ្យដូចជាយានហើយ ធ្វើឲ្យជាទីតាំងហើយ តម្កល់​មាំហើយ សន្សំទុកហើយ ប្រារព្ធល្អហើយ តែថា សេចក្តីបៀតបៀននៅ​តែ​គ្របសង្កត់ចិត្តខ្ញុំបាន ។ ភិក្ខុត្រូវនិយាយ​ឃាត់​​ភិក្ខុ​​​នោះថា លោកកុំនិយាយ​យ៉ាងនេះឡើយ លោកដ៏មានអាយុ កុំនិយាយ យ៉ាង​នេះឡើយ កុំពោល​បង្កាច់​ព្រះមានព្រះភាគឡើយ ព្រោះការពោល បង្កាច់ព្រះមាន​ព្រះភាគ ជាការមិនល្អទេ ព្រះមានព្រះភាគមិនមាន ព្រះពុទ្ធដីកាយ៉ាងនេះសោះ ។ ម្នាលអាវុសោ​ទាំងឡាយ ការនេះមិនមែនជា ហេតុ មិនមែនជាបច្ច័យទេ ករុណា​ចេតោវិមុត្តិដែលភិក្ខុ​​ចម្រើន​ហើយ បានធ្វើឲ្យច្រើនហើយ បានធ្វើឲ្យ​ដូចជាយានហើយ ធ្វើឲ្យជាទីតាំងហើយ តម្កល់ មាំហើយ សន្សំទុកហើយ ប្រារព្ធល្អហើយ តែថា សេចក្តីបៀតបៀន នៅតែគ្រប​សង្កត់ចិត្តភិក្ខុនោះបាន ហេតុនេះមិនដែលមាន ។ ម្នាលអាវុសោទាំងឡាយ ព្រោះករុណា​ចេតោ-​វិមុត្តិនុ៎ះ ជាគ្រឿងរលាស់ចេញ នូវសេចក្តីបៀតបៀន ១ ។ ម្នាលអាវុសោទាំង​ឡាយ ភិក្ខុក្នុងសាសនានេះ និយាយយ៉ាងនេះថា មុទិតាចេតោវិមុត្តិ ខ្ញុំបាន​ចម្រើន​​ហើយ បានធ្វើឲ្យ ច្រើនហើយ បានធ្វើឲ្យដូចជាយានហើយ ធ្វើឲ្យជា​ទីតាំងហើយ តម្កល់មាំ​ហើយ សន្សំទុកហើយ ប្រារព្ធល្អហើយ តែថា សេចក្តី​មិនត្រេកអរនៅតែ​គ្របសង្កត់​ចិត្តខ្ញុំបាន ។ ភិក្ខុត្រូវនិយាយឃាត់ភិក្ខុនោះ ថា លោកកុំ និយាយយ៉ាងនេះឡើយ លោកដ៏​មានអាយុ កុំនិយាយយ៉ាង​នេះ​ឡើយ កុំពោលបង្កាច់ព្រះមានព្រះភាគឡើយ ព្រោះការ​ពោល​​​បង្កាច់​ព្រះមាន ព្រះភាគ ជាការមិនល្អទេ ព្រះមានព្រះភាគមិនមានព្រះពុទ្ធដី​កា​យ៉ាង​​​​នេះ​សោះ ។ ម្នាលអាវុសោទាំងឡាយ ការនេះមិនមែនជាហេតុ មិន​មែន​ជា បច្ច័យទេ មុទិតាចេតោវិមុត្តិដែលភិក្ខុបានចម្រើនហើយ បានធ្វើឲ្យ​ច្រើន ហើយ បានធ្វើឲ្យដូចជា​យាន​​​​ហើយ ធ្វើឲ្យជាទីតាំងហើយ តម្កល់មាំ​ហើយ សន្សំទុកហើយ ប្រារព្ធល្អហើយ តែថា សេចក្តីមិនត្រេកអរនៅតែគ្រប សង្កត់ចិត្តនោះបាន ហេតុនេះមិនដែលមាន ។ ម្នាល​អាវុសោ​​​ទាំងឡាយ ព្រោះមុទិតាចេតោវិមុត្តិនុ៎ះ ជាគ្រឿងរលាស់ចេញនូវសេចក្តី​មិន​ត្រេកអរ ១ ។ ម្នាលអាវុសោទាំងឡាយ ភិក្ខុក្នុងសាសនានេះ និយាយយ៉ាងនេះថា ឧបេក្ខា ចេតោវិមុត្តិ ខ្ញុំបានចម្រើនហើយ បានធ្វើឲ្យច្រើនហើយ បានធ្វើឲ្យដូចជា យាន​ហើយ ធ្វើឲ្យជាទីតាំងហើយ តម្កល់មាំហើយ សន្សំទុកហើយ ប្រារព្ធល្អ​ហើយ តែថា រាគៈ​​​​​​នៅតែគ្របសង្កត់ចិត្តខ្ញុំបាន ។ ភិក្ខុត្រូវនិយាយ ឃាត់ភិក្ខុ​នោះ ថា លោកកុំនិយាយ​យ៉ាងនេះឡើយ លោកដ៏មានអាយុ កុំនិយាយ​យ៉ាង​នេះ​ឡើយ កុំពោលបង្កាច់ព្រះមាន​ព្រះភាគឡើយ ព្រោះការ ពោល​បង្កាច់ព្រះមានព្រះភាគ ជាការមិនល្អទេ ព្រះមាន​ព្រះភាគ​​​មិន​​មាន​​ព្រះពុទ្ធ​ដី​កាយ៉ាងនេះសោះ ។ ម្នាលអាវុសោទាំងឡាយ ការនេះមិនមែន​ជាហេតុ មិនមែនជាបច្ច័យទេ ឧបេក្ខាចេតោវិមុត្តិដែលភិក្ខុបានចម្រើនហើយ បានធ្វើ​ឲ្យ​​ច្រើន​​​​ហើយ បានធ្វើឲ្យដូចជាយានហើយ ធ្វើឲ្យជាទីតាំងហើយ តម្កល់​មាំហើយ សន្សំ​ទុក​​​​ហើយ ប្រារព្ធល្អហើយ តែថា រាគៈនៅតែគ្រប សង្កត់ចិត្ត​ភិក្ខុនោះបាន ហេតុនេះមិន​ដែលមាន ។ ម្នាលអាវុសោទាំងឡាយ ព្រោះ​ឧបេក្ខាចេតោវិមុត្តិនុ៎ះ ជាគ្រឿងរលាស់ចេញ​នូវរាគៈ ១ ។ ម្នាលអាវុសោ ទាំងឡាយ ភិក្ខុក្នុងសាសនានេះ និយាយយ៉ាងនេះថា អនិមិត្តា​ចេតោ​វិមុត្តិ (អរហត្តផលសមាបត្តិ) ខ្ញុំបានចម្រើនហើយ បានធ្វើឲ្យច្រើនហើយ បានធ្វើ ឲ្យដូច​ជា​​​​យានហើយ ធ្វើឲ្យជាទីតាំងហើយ តម្កល់មាំហើយ សន្សំទុកហើយ ប្រារព្ធល្អហើយ តែថាខ្ញុំនៅតែមានវិញ្ញាណដែលរលឹតាមនូវចិត្តនិមិត្ត ។ ភិក្ខុ​ត្រូវ​និយាយ ឃាត់ភិក្ខុនោះ ថា លោកកុំនិយាយយ៉ាងនេះឡើយ លោក ដ៏មាន​អាយុ កុំនិយាយយ៉ាង​នេះ​​ឡើយ កុំពោល​​​​បង្កាច់ព្រះមានព្រះភាគ ឡើយ ព្រោះការពោលបង្កាច់ព្រះមានព្រះភាគ ជាការ​មិន​​​​​ល្អទេ ព្រះមាន ព្រះភាគមិនមានព្រះពុទ្ធដីកាយ៉ាងនេះសោះ ។ ម្នាលអាវុសោ​ទាំងឡាយ ការនេះមិនមែនជាហេតុ មិនមែនជាបច្ច័យទេ អនិមិត្តាចេតោវិមុត្តិ​ដែល​ភិក្ខុ​បាន​ចម្រើនហើយ បានធ្វើឲ្យច្រើនហើយ បានធ្វើឲ្យដូចជាយានហើយ ធ្វើឲ្យជាទីតាំង​ហើយ តម្កល់មាំហើយ សន្សំទុកហើយ ប្រារព្ធល្អហើយ តែថាភិក្ខុនឹងមានវិញ្ញាណរលឹក​តាម​នូវនិមិត្ត ហេតុនេះមិនដែលមាន ។ ម្នាល​អាវុសោទាំងឡាយ ព្រោះអនិមិត្តា​ចេតោវិមុត្តិនុ៎ះ ជាគ្រឿងរលាស់ ចេញនូវនិមិត្តទាំងអស់ ១ ។ ម្នាលអាវុសោទាំងឡាយ ភិក្ខុក្នុងសាសនានេះ និយាយយ៉ាងនេះថា កាលបើសេចក្តីប្រកាន់របស់ខ្ញុំ ថាអាត្មាអញ​មានដូច្នេះ អស់រលីង​ទៅហើយ ខ្ញុំក៏ពិចារណាមិនឃើញថា របស់ឈ្មោះនេះ គឺអាត្មា​អញ​​នៅមានដូច្នេះដែរ តែថា ប្រួញគឺសេចក្តីសង្ស័យងឿងឆ្ងល់ នៅតែគ្រប សង្កត់​ចិត្តខ្ញុំ​បាន ។ ភិក្ខុត្រូវនិយាយ​ឃាត់​ភិក្ខុនោះថា លោកកុំនិយាយយ៉ាង នេះឡើយ លោកដ៏មាន​អាយុកុំនិយាយយ៉ាង​នេះឡើយ កុំពោលបង្កាច់ ព្រះមានព្រះភាគឡើយ ព្រោះការពោល​បង្កាច់ព្រះ​​​មាន​ព្រះភាគ ជាការមិន ល្អទេ ព្រះមានព្រះភាគមិនមានព្រះពុទ្ធដីកាយ៉ាង​នេះ​សោះ ។ ម្នាល អាវុសោទាំងឡាយ ការនេះមិនមែនជាហេតុ មិនមែនជាបច្ច័យទេ កាល​បើសេចក្តីប្រកាន់​របស់​ភិក្ខុនោះថា អាត្មាអញមានដូច្នេះអស់រលីងទៅហើយ ភិក្ខុនោះក៏​ពិចារណាមិនឃើញថា របស់ឈ្មោះនេះគឺ អាត្មាអញនៅ មាន​ដូច្នេះ​ដែរ តែថាប្រួញគឺ​សេចក្តី​​សង្ស័យងឿងឆ្ងល់ នៅតែគ្របសង្កត់ចិត្ត ភិក្ខុ​នោះហេតុនេះមិនដែលមាន ។ ម្នាលអាវុសោ​ទាំងឡាយ ព្រោះ​ការ​គាស់​រំលីង​សេចក្តីប្រកាន់ថា អាត្មានៅមានដូច្នេះ​នុ៎ះ​ចេញបាន ជាគ្រឿង រលាស់​ចេញ​នូវ​​ប្រួញគឺសេចក្តីសង្ស័យងឿងឆ្ងល់បាន ១ ។</p>
        <p><a class='ref km' id='km១៩២' href='#km១៩២'>១៩២</a>អនុត្តរិយៈ (ធម្មជាតប្រសើរបំផុត) មាន ៦ យ៉ាង គឺ ទស្សនា-​និត្តរិយៈ (ប្រសើរ​​​​បំផុតដោយការឃើញ) ១ សវនានុត្តរិយៈ (​ប្រសើរ​​​​បំ​ផុតដោយការស្តាប់) ១ លាភានុត្តរិយៈ (ប្រសើរបំផុតដោយការ បាន) ១ សិក្ខានុត្តរិយៈ (ប្រសើរបំផុតដោយ​ការ​សិក្សា) ១ បារិចរិយានុត្ត រិយៈ (ប្រសើរបំផុតខាងការប្រើ) ១ អនុស្សតានុត្តរិយៈ (ប្រសើរ​​​​​​​​​​​​​បំផុត ដោយ​ការរលឹក រឿយៗ) ១ ។</p>
        <p><a class='ref km' id='km១៩៣' href='#km១៩៣'>១៩៣</a>ទីតាំងនៃអនុស្សតិមាន ៦ យ៉ាងគឺ ពុទ្ធានុស្សតិ ១ ធម្មានុស្សតិ ១ សង្ឃានុស្សតិ ១ សីលានុស្សតិ ១ ចាគានុស្សតិ ១ ទេវតានុស្សតិ ១ ។</p>
        <p><a class='ref km' id='km១៩៤' href='#km១៩៤'>១៩៤</a>ធម៌ជាគ្រឿងនៅដ៏ទៀងទាត់ (របស់ព្រះខីណាស្រព) មាន ៦ យ៉ាង ម្នាល​​​អាវុសោទាំងឡាយ ភិក្ខុក្នុងសាសនានេះ ឃើញរូបដោយ ចក្ខុ ក៏​មិនត្រេកអរ មិនអន់​ចិត្ត​ គឺជាបុគ្គលនៅព្រងើយ តែមាន​សតិ​នឹង​សម្បជញ្ញៈ ១ ។ ឮសម្លេងដោយ​ត្រចៀក ។បេ។ ធុំក្លិនដោយច្រមុះ ។បេ។ ទទួល​រសដោយអណ្តាត ។បេ។ ពាល់ត្រូវសម្ផ័ស្សដោយកាយ ។បេ។ ដឹង​ធម្មារម្មណ៍ដោយចិត្តមិនត្រេកអរ មិនអន់ចិត្ត គឺជាបុគ្គលនៅព្រងើយ ៗ តែ​មាន​សតិនឹង សម្បជញ្ញៈ ១ ។</p>
        <p><a class='ref km' id='km១៩៥' href='#km១៩៥'>១៩៥</a>អភិជាតិ (កំណើត) មាន ៦ យ៉ាង ម្នាលអាវុសោទាំងឡាយ បុគ្គល​​​​ពួក​ខ្លះ​​​ក្នុងលោកនេះ កើតក្នុងត្រកូលខ្មៅ (ត្រកូលទាប) ហើយ​ប្រព្រឹត្ត​​​​ធម៌ខ្មៅ (ទុច្ចរិត) ទៀត ១ ។ ម្នាលអាវុសោទាំងឡាយ បុគ្គល​​ពួក​ខ្លះ​ក្នុង​​​លោកនេះ កើតក្នុងត្រកូលខ្មៅ ហើយ​​​ប្រព្រឹត្តធម៌ស (សុចរិត) ម្នាល​អាវុសោ​ទាំងឡាយ បុគ្គលពួកខ្លះក្នុងលោកនេះ កើត​​​​​ក្នុង​​​ត្រកូលខ្មៅ ហើយ​ប្រព្រឹត្ត​​​ធម៌មិនខ្មៅមិនសគឺព្រះនិព្វាន ១ ។ ម្នាលអាវុសោ​ទាំងឡាយ បុគ្គល​ពួក​ខ្លះ​​​ក្នុងលោកនេះ កើតក្នុងត្រកូលស (ត្រកូលខ្ពស់) ហើយប្រព្រឹត្ត​ធម៌ស ១ ។ ម្នាលអាវុសោទាំងឡាយ បុគ្គលពួកខ្លះក្នុងលោកនេះ កើតក្នុង​ត្រកូល​សហើយប្រព្រឹត្តធម៌ខ្មៅ ១ ។ ម្នាលអាវុសោទាំងឡាយ បុគ្គល​ពួក​ខ្លះ​ក្នុង​លោក​​​​​​​នេះកើត​ក្នុង​​ត្រកូលស ហើយប្រព្រឹត្តធម៌មិនខ្មៅមិនស គឺព្រះនិព្វាន ១ ។</p>
        <p><a class='ref km' id='km១៩៦' href='#km១៩៦'>១៩៦</a>និព្វេធភាគិយសញ្ញា (សេចក្តីសម្គាល់នូវធម៌បែរទៅ​ជិត​ព្រះ​និព្វាន​) មាន ៦ យ៉ាងគឺ សេចក្តីសម្គាល់ថាមិនទៀង ១ សេចក្តី​សម្គាល់​ក្នុង​របស់​ដែលមិន​ទៀង​ថា​ជាទុក្ខ ១ សេចក្តីសម្គាល់ក្នុងរបស់ជា​ទុក្ខថាមិនមែន​ជា​​របស់ខ្លួន ១ សេចក្តីសម្គាល់​ក្នុង​របស់គួរលះបង់ ១ សេចក្តី​សម្គាល់​ក្នុង​របស់​​​​គួរនឿយណាយ ១ សេចក្តីសម្គាល់ក្នុង​ធម៌​ជាគ្រឿងរំលត់ទុក្ខ ១ ។ ម្នាល​​​អាវុសោទាំងឡាយ នេះឯងធម៌ពួកប្រាំមួយៗ ដែល​ព្រះ​​មាន​ព្រះភាគ អរហន្ត​​សម្មាសម្ពុទ្ធទ្រង់ជ្រាបច្បាស់ ឃើញច្បាស់ទ្រង់សម្តែងទុកល្អ​ហើយ យើង​​​​​​​ទាំងអស់គ្នាត្រូវសង្គាយនាធម៌ ពួកប្រាំមួយៗ នោះ ។បេ។ ដើម្បីសេចក្តី​ចម្រើន ដើម្បីប្រយោជន៍ ដើម្បីសេចក្តីសុខដល់ទេវតា នឹងមនុស្សទាំង​ឡាយ។ </p>
        <p>ចប់ ពួកធម៌ប្រាំមួយៗ ដែលរាប់ចូលក្នុងសង្គាយនា ។</p>
        <p><a class='ref km' id='km១៩៧' href='#km១៩៧'>១៩៧</a>ម្នាលអាវុសោទាំងឡាយ មានធម៌ពួកប្រាំពីរៗ ដែល​ព្រះមាន​ព្រះ​​​ភាគអរហន្តសម្មាសម្ពុទ្ធទ្រង់ជ្រាបច្បាស់ ឃើញច្បាស់​ត្រាស់​សម្តែង​ទុក​ល្អ​​ហើយ យើង​ទាំង​​​អស់​​​គ្នា ត្រូវសង្គាយនាក្នុងធម៌ពួកប្រាំពីរៗ នោះ ។បេ។ ដើម្បី​សេចក្តីចម្រើន ដើម្បីប្រយោជន៍ ដើម្បីសេចក្តីសុខ ដល់ទេវតា​នឹង​មនុស្ស​​​ទាំងឡាយ ។ ធម៌ពួក ៧ ដូចម្តេចខ្លះ ។ អរិយទ្រព្យមាន ៧ យ៉ាង គឺ ទ្រព្យ​គឺសទ្ធា ១ ទ្រព្យគឺសីល ១ ទ្រព្យគឺហិរិ ១ ទ្រព្យគឺឱត្តប្បៈ ១ ទ្រព្យ​គឺ​សុតៈ ១ ទ្រព្យគឺចាគៈ ១ ទ្រព្យគឺបញ្ញា ១ ។</p>
        <p><a class='ref km' id='km១៩៨' href='#km១៩៨'>១៩៨</a>ពោជ្ឈង្គមាន ៧ យ៉ាងគឺ សតិសម្ពោជ្ឈង្គ ១ ធម្មវិចយ​សម្ពោ-​ជ្ឈង្គ ១ វីរិយសម្ពោជ្ឈង្គ ១ បីតិសម្ពោជ្ឈង្គ ១ បស្សទ្ធិសម្ពោជ្ឈង្គ ១ សមាធិ-​សម្ពោជ្ឈង្គ ១ ឧបេក្ខាសម្ពោជ្ឈង្គ ១ ។</p>
        <p><a class='ref km' id='km១៩៩' href='#km១៩៩'>១៩៩</a>សមាធិបរិក្ខារ (ធម៌ជាបរិវារសមាធិ) មាន ៧ យ៉ាង គឺ សម្មាទិដ្ឋិ ១ សម្មាសង្កប្បៈ ១ សម្មាវាចា ១ សម្មាកម្មន្តៈ ១ សម្មាអាជីវៈ ១ សម្មាវាយាមៈ ១ សម្មាសតិ ១ ។</p>
        <p><a class='ref km' id='km២០០' href='#km២០០'>២០០</a>អសទ្ធម្ម (ធម៌របស់អសប្បុរស) មាន ៧ យ៉ាង ម្នាលអាវុសោ​ទាំង​ឡាយ ភិក្ខុក្នុងសាសនានេះ មិនជឿ ១ មិនខ្មាសបាប ១ មិនខ្លាចបាប ១ មានការចេះ​ដឹងតិច ១ ខ្ជិលច្រអូស ១ ប្រហែស ១ អប្បឥតប្រាជ្ញា ១ ។</p>
        <p><a class='ref km' id='km២០១' href='#km២០១'>២០១</a>សទ្ធម្ម (ធម៌របស់សប្បុរស) មាន ៧ យ៉ាង គឺ ម្នាល​អាវុសោ​ទាំងឡាយ ភិក្ខុក្នុងសាសនានេះ ជាអ្នកជឿ ១ ខ្មាសបាប ១ ខ្លាចបាប ១ មានការចេះដឹងច្រើន ១ ផ្តើមសេចក្តីព្យាយាម ១ ប្រុងស្មារតី ១ មានប្រាជ្ញា ១ ។</p>
        <p><a class='ref km' id='km២០២' href='#km២០២'>២០២</a>សប្បុរិសធម៌ មាន ៧ យ៉ាង (ទៀត) ម្នាលអាវុសោទាំងឡាយ ភិក្ខុក្នុង​សាសនានេះ ជាអ្នកស្គាល់នូវហេតុ ១ ជាអ្នកស្គាល់នូវផល (របស់ហេតុ) ១ ជាអ្នក​ស្គាល់ខ្លួន ១ ជាអ្នកស្គាល់ប្រមាណ (ក្នុងភោជន) ១ ជាអ្នកស្គាល់កាលគួរ ១ ជាអ្នក​​ស្គាល់​​បរិស័ទ ១ ជាអ្នកស្គាល់បុគ្គល (គួរគប់នឹងមិនគួរគប់) ១ ។</p>
        <p><a class='ref km' id='km២០៣' href='#km២០៣'>២០៣</a>និទ្ទសវត្ថុ មាន ៧ យ៉ាង ម្នាលអាវុសោទាំងឡាយ ភិក្ខុ​ក្នុង​សាសនានេះ មានបំណងដ៏ក្លៀវក្លា ក្នុងការសមាទានសិក្ខា មិនប្រាស​​ចាកសេចក្តីស្រឡាញ់ ក្នុងការ​សមាទានសិក្ខាតទៅ ១ មានបំណង​ដ៏ក្លៀវ​ក្លា​ក្នុងការពិចារណាធម៌ មិនប្រាសចាក​សេចក្តី​ស្រឡាញ់ក្នុងការ​ពិចារណា​ធម៌​តទៅ ១ មានបំណងដ៏ក្លៀវក្លា ក្នុងការកម្ចាត់បង់​នូវឥច្ឆា​គឺតណ្ហា មិនប្រាស​ចាក សេចក្តីស្រឡាញ់ ក្នុងការកម្ចាត់បង់នូវ​ឥច្ឆាគឺ​តណ្ហា​តទៅ ១ មាន​បំណង​ដ៏ក្លៀវក្លា ក្នុងការស្ងប់ស្ងាត់ មិនប្រាសចាកសេចក្តី​ស្រឡាញ់​ក្នុង​ការ​ស្ងប់ស្ងាត់តទៅ ១ មានបំណងដ៏ក្លៀវក្លា ក្នុងការប្រារព្ធ​ព្យាយាម មិន​ប្រាសចាក​សេចក្តី​​ស្រឡាញ់ ក្នុងការប្រារព្ធព្យាយាមតទៅ ១ មានបំណង​ដ៏ក្លៀវក្លា ក្នុងការរលឹក​នឹង​​​ភាវៈ​នៃ​​ខ្លួនមានប្រាជ្ញាចាស់ មិន​ប្រាស​​ចាក​សេចក្តី​​ស្រឡាញ់ ក្នុងការរលឹកនឹងភាវៈនៃ​ខ្លួន​​មានប្រាជ្ញាចាស់​តទៅ ១ មាន​បំណង​ក្នុងការត្រាស់ដឹងដោយទិដ្ឋិ គឺ ឃើញនូវមគ្គ មិនប្រាស​ចាក​សេ​​ច​ក្តី​​​​​​​​ស្រឡាញ់ក្នុងការត្រាស់ដឹងដោយទិដ្ឋិតទៅ ១ ​។</p>
        <p><a class='ref km' id='km២០៤' href='#km២០៤'>២០៤</a>សញ្ញាមាន ៧ យ៉ាង គឺ អនិច្ចសញ្ញា ១ អនត្តសញ្ញា ១ អសុភសញ្ញា ១ អាទីនវសញ្ញា ១ បហានសញ្ញា ១ វិរាគសញ្ញា ១ និរោធសញ្ញា ១ ។</p>
        <p><a class='ref km' id='km២០៥' href='#km២០៥'>២០៥</a>កម្លាំងមាន ៧ យ៉ាង គឺ កម្លាំងសទ្ធា ១ កម្លាំងព្យាយាម ១ កម្លាំងហិរិ ១ កម្លាំង ឱត្តប្បៈ ១ កម្លាំងសតិ ១ កម្លាំងសមាធិ ១ កម្លាំងបញ្ញា ១ ។</p>
        <p><a class='ref km' id='km២០៦' href='#km២០៦'>២០៦</a>វិញ្ញាណដ្ឋិតិ (ទីតាំងនៃវិញ្ញាណ) មាន ៧ យ៉ាង ម្នាល​អាវុសោទាំងឡាយ មានពួកសត្វមានកាយផ្សេងគ្នា មានសញ្ញា​ផ្សេងគ្នា​ ដូចពួកមនុស្ស ទេវតាពួកខ្លះ នឹង​វិនិបាតិកៈ​​​​​​​ពួកខ្លះ នេះជាវិញ្ញាណដិ្ឋតិទី ១ ។ ម្នាលអាវុសោទាំងឡាយ មានពួកសត្វមាន​កាយ​​ផ្សេងគ្នា មានសញ្ញា​ដូចគ្នា ដូចទេវតាក្នុងពួកព្រហ្ម​ដែលកើត​ក្នុងជាន់​បឋមជ្ឈាន​ភូមិ នេះជា វិញ្ញាណដ្ឋិតិ ទី ២ ។ ម្នាលអាវុសោទាំងឡាយ មានពួកសត្វមានកាយដូចគ្នា មានសញ្ញាផ្សេងគ្នា ដូចពួកទេវតាក្នុងជាន់អាភស្សរៈ នេះជាវិញ្ញាណដ្ឋិតិ ទី ៣ ។ ម្នាលអាវុសោ​​​ទាំងឡាយ មានពួកសត្វមានកាយដូចគ្នា មានសញ្ញា​ដូចគ្នា ដូចពួកទេវតា​ក្នុង​​ជាន់​​សុភកិណ្ហៈ នេះជា វិញ្ញាណដ្ឋិតិ ទី ៤ ។ ម្នាល​អាវុសោទាំងឡាយ មានពួកសត្វ ចូលកាន់អាកាសាន​ញ្ចាយតន​ជ្ឈាន​ដោយ​គិតថា អាកាសមិនមានទីបំផុត ព្រោះកន្លង​បង់​​​​នូវ​ពួករូបសញ្ញា ព្រោះវិនាស​ទៅនៃពួកបដិឃសញ្ញា ព្រោះមិនធ្វើទុកក្នុងចិត្តនូវពួក​នានត្តសញ្ញា ដោយ​ប្រការទាំងពួងនេះជា វិញ្ញាណដ្ឋិតិ ទី ៥ ។ ម្នាល​អាវុសោទាំងឡាយ មាន​ពួក​សត្វកន្លងបង់នូវ អាកាសានញ្ចាយតន​ជ្ឈាន ដោយប្រការទាំងពួង ហើយ​ចូល​​កាន់​​​​​​វិញ្ញាណញ្ចាយតនជ្ឈាន ដោយគិតថា វិញ្ញាណមិន​មានទីបំផុត​នេះ​ជា វិញ្ញាណដ្ឋិតិ ទី ៦ ។ ម្នាលអាវុសោទាំងឡាយ មានពួកសត្វកន្លងបង់​នូវវិញ្ញាណញ្ចាយតនជ្ឈាន ដោយប្រការ​ទាំងពួង ហើយចូលកាន់​អាកិញ្ច-​ញ្ញា​​​​​យតនជ្ឈាន ដោយគិតថាវត្ថុតិចតួចមិនមាន នេះជា​វិញ្ញាណដ្ឋិតិ ទី៧ ។</p>
        <p><a class='ref km' id='km២០៧' href='#km២០៧'>២០៧</a>បុគ្គលគួរទទួលនូវទក្ខិណាទាន មាន ៧ ពួក គឺ លោកជា​ឧភតោភាគវិមុត្ត​ ១ បញ្ញាវិមុត្ត ១ កាយសក្ខី ១ ទិដ្ឋិប្បត្ត ១ សទ្ធាវិមុត្ត ១ ធម្មានុសារី ១ សទ្ធានុសារី ១ ។</p>
        <p><a class='ref km' id='km២០៨' href='#km២០៨'>២០៨</a>អនុសយក្កិលេស មាន ៧ យ៉ាង គឺ កាមរាគានុស័យ ១ បដិឃានុស័យ ១ ទិដ្ឋានុស័យ ១ វិចិកិច្ឆានុស័យ ១ មានានុស័យ ១ ភវរាគានុស័យ ១ អវិជ្ជានុស័យ ១ ។</p>
        <p><a class='ref km' id='km២០៩' href='#km២០៩'>២០៩</a>សញ្ញេជនៈមាន ៧ យ៉ាង គឺ កាមសញ្ញោជនៈ ១ បដិឃសញ្ញោជនៈ ១ ទិដ្ឋិសញ្ញោជនៈ ១ វិចិកិច្ឆាសញ្ញោជនៈ ១ មាន​សញ្ញោជនៈ ១ ភវរាគសញ្ញោជនៈ ១ អវិជ្ជាសញ្ញោជនៈ ១ ។</p>
        <p><a class='ref km' id='km២១០' href='#km២១០'>២១០</a>អធិករណសមថៈ មាន ៧ យ៉ាង គឺ ធម៌សម្រាប់រម្ងាប់នូវ​អធិករណ៍​ដែលកើតឡើងហើយៗ សង្ឃត្រូវឲ្យសម្មុខាវិន័យ ១ ត្រូវឲ្យ​សតិវិន័យ ១ ត្រូវឲ្យ​អមូឡ្ហវិន័យ ១ ត្រូវធ្វើតាមសេចក្តីប្តេជ្ញា ១ យេភុយ្យ​សិកា ១ តស្សបាបិយសិកា ១ តិណវត្ថារកៈ ១ ។ ម្នាលអាវុសោទាំងឡាយ នេះឯងជាពួកធម៌ប្រាំពីរ ដែលព្រះមាន​ព្រះ​ភាគអរហន្តសម្មាសម្ពុទ្ធ​ទ្រង់​ជ្រាបច្បាស់ ឃើញច្បាស់ ទ្រង់ត្រាស់សម្តែង​ទុកដោយ​ប្រពៃហើយ ពួក​​​យើង​​ទាំង​អស់គ្នាត្រូវសង្គាយនាក្នុងធម៌ពួក ៧ នោះ ។បេ។ ដើម្បី​សេចក្តី​​ចម្រើន ដើម្បីប្រយោជន៍ ដើម្បីសេចក្តីសុខ ដល់ទេវតានឹងមនុស្សទាំងឡាយ ។</p>
        <p>ចប់ ពួកធម៌ប្រាំពីរៗ ដែលរាប់ចូលក្នុងការសង្គាយនា ។</p>
        <p><a class='ref km' id='km២១១' href='#km២១១'>២១១</a>ម្នាលអាវុសោទាំងឡាយ មានធម៌ពួកប្រាំបី ដែលព្រះមានព្រះ​ភាគ ជាអរហន្តសម្មាសម្ពុទ្ធទ្រង់ជ្រាបច្បាស់ ឃើញច្បាស់ទ្រង់ត្រាស់សម្តែង​ទុកល្អហើយ ពួកយើងទាំងអស់គ្នា ត្រូវសង្គាយនាក្នុងធម៌ពួកប្រាំបីនោះ ។បេ។ ដើម្បីសេចក្តីចម្រើន ដើម្បីប្រយោជន៍ ដើម្បីសេចក្តីសុខ ដល់ទេវតា​នឹងមនុស្សទាំងឡាយ ។ ពួកធម៌ប្រាំបី​តើដូចម្តេច ។ មិច្ឆត្តៈ (ភាវៈដែល ខុស) មាន ៨ យ៉ាង គឺ មិច្ឆាទិដ្ឋិ ១ មិច្ឆាសង្កប្បៈ ១ មិច្ឆាវាចា ១ មិច្ឆាកម្មន្តៈ ១ មិច្ឆាអាជីវៈ ១ មិច្ឆាវាយាមៈ ១ មិច្ឆាសតិ ១ មិច្ឆាសមាធិ ១ ។</p>
        <p><a class='ref km' id='km២១២' href='#km២១២'>២១២</a>សម្មត្តៈ (ភាវៈដែលត្រូវ) មាន ៨ យ៉ាង គឺ សម្មាទិដ្ឋិ ១ សម្មាសង្កប្បៈ ១ សម្មា​​​​​​​​​​​​​​វាចា ១ សម្មាកម្មន្តៈ ១ សម្មាអាជីវៈ ១ សម្មាវាយាមៈ ១ សម្មាសតិ ១ សម្មាសមាធិ ១ ។ </p>
        <p><a class='ref km' id='km២១៣' href='#km២១៣'>២១៣</a>បុគ្គលទទួលនូវទក្ខិណាទាន មាន ៨ ពួកគឺ លោកអ្នកដល់នូវ​សោតៈ​ហើយ ១ ប្រតិបត្តិដើម្បីធ្វើឲ្យជាក់ច្បាស់នូវសោតាបត្តិផល ១ ជាសកទាគាមី ១ ប្រតិបត្តិ​ដើម្បី​​ធ្វើឲ្យជាក់ច្បាស់នូវសកទាគាមិផល ១ ជាអនាគាមី ១ ប្រតិបត្តិដើម្បី​ធ្វើឲ្យជាក់​ច្បាស់​​​​នូវអនាគាមិផល ១ ជាអរហន្ត ១ ប្រតិបត្តិដើម្បីធ្វើឲ្យជាក់ច្បាស់នូវភាវៈអរហន្ត ១ ។ </p>
        <p><a class='ref km' id='km២១៤' href='#km២១៤'>២១៤</a>កុសីតវត្ថុ (ហេតុរបស់បុគ្គលខ្ជិល) មាន ៨ យ៉ាង ម្នាល​អាវុសោ​ទាំងឡាយ ភិក្ខុក្នុងសាសនានេះ ត្រូវធ្វើការងារ ភិក្ខុនោះមាន​គំនិតយ៉ាងនេះថា ការងារ​ហ្នឹងឯង អាត្មាអញនឹងត្រូវធ្វើ តែថាបើអាត្មា​អញធ្វើការងារទៅហើយ កាយនឹងលំបាក ណ្ហើយចុះ អាត្មាអញដេកសិន ។ ភិក្ខុនោះក៏ដេក មិនប្រុងប្រៀបព្យាយាម ដើម្បីដល់នូវ​គុណ​​វិសេសដែល​ខ្លួនមិនទាន់ដល់ ដើម្បីបាននូវគុណវិសេសដែលខ្លួនមិនទាន់បាន ដើម្បី​ធ្វើ​​​​​​​​​ឲ្យជាក់ច្បាស់នូវគុណវិសេសដែលខ្លួនមិនទាន់បានធ្វើឲ្យជាក់ច្បាស់ នេះជា​កុសីតវត្ថុ ទី ១ ។ ម្នាលអាវុសោទាំងឡាយ មួយទៀត ភិក្ខុបាន​ធ្វើការងារ​ហើយ ភិក្ខុនោះមាន​គំនិតយ៉ាងនេះថា អាត្មាអញបានធ្វើការងាររួចហើយ តែថាកាល​ដែល​អាត្មាអញ​កំពុង​ធ្វើការងារ កាយក៏លំបាកទៅហើយ ណ្ហើយ​ចុះ អាត្មាអញដេក​សិន ។ ភិក្ខុនោះក៏ដេក មិនប្រុងប្រៀបព្យាយាម... នេះជា កុសីតវត្ថុ ទី ២ ។ ម្នាល​អាវុសោ​​​ទាំងឡាយ មួយទៀត ភិក្ខុត្រូវដើរផ្លូវ ភិក្ខុ​នោះមានគំនិតយ៉ាងនោះថា អាត្មាអញនឹងត្រូវដើរផ្លូវ តែថាបើ​អាត្មា​អញ​ដើរផ្លូវ កាយនឹងលំបាក ណ្ហើយចុះ អាត្មាអញ​ដេក​សិន ។ ភិក្ខុនោះ​ក៏ដេក មិនប្រុងប្រៀបព្យាយាម... នេះជា កុសីតវត្ថុ ទី ៣ ។ ម្នាលអាវុសោ​ទាំង​ឡាយ មួយទៀត ភិក្ខុដើរផ្លូវរួចហើយ ភិក្ខុនោះមានគំនិតយ៉ាងនេះថា អាត្មា​អញ​បាន​ដើរ​​ផ្លូវរួចហើយ តែថា​កាលដែលអាត្មាអញកំពុងដើរផ្លូវ កាយ​ក៏លំបាកទៅហើយ ណ្ហើយ​ចុះ អាត្មាអញ​ដេក​សិន ។ ភិក្ខុនោះក៏ដេក មិន​ប្រុងប្រៀបព្យាយាម... នេះជា កុសីតវត្ថុ ទី ៤ ។ ម្នាលអាវុសោ​ទាំងឡាយ មួយ​ទៀត ភិក្ខុដើរទៅកាន់ស្រុក ឬនិគម ដើម្បីបិណ្ឌបាត តែមិនបានភោជន​សៅហ្មង ឬ ថ្លៃថ្លាឲ្យបរិបូណ៌ដរាបដល់ឆ្អែតទេ ភិក្ខុ​នោះ​​​​​​មានគំនិត​យ៉ាងនេះ​ថា អាត្មា​អញ​​​កាលដែលដើរទៅកាន់ស្រុក ឬនិគម មិនបាន​ភោជន​សៅហ្មង​ឬថ្លៃថ្លា​ឲ្យបរិបូណ៌​ដរាបដល់ឆ្អែតសោះ កាយរបស់អាត្មាអញនេះក៏​លំបាក​ទៅហើយ ធ្វើការងារមិនកើត ណ្ហើយចុះ អាត្មាអញដេកសិន ។ ភិក្ខុនោះ​ក៏ដេក មិនប្រុងប្រៀបព្យាយាម... នេះជា កុសីតវត្ថុ ទី ៥ ។ ម្នាលអាវុសោ​ទាំងឡាយ មួយទៀត ភិក្ខុដើរទៅកាន់ស្រុក ឬ​និគម ​ដើម្បីបិណ្ឌ​បាតបាន​ភោជន​សៅហ្មងឬថ្លៃថ្លាបរិបូណ៌ដរាបដល់ឆ្អែត ភិក្ខុនោះមានគំនិត​យ៉ាង​​​នេះថា អាត្មាអញកាលដែលដើរទៅកាន់ស្រុក​ ឬនិគម ដើម្បីបិណ្ឌបាតបាន​ភោជន​សៅហ្មង ឬថ្លៃថ្លាបរិបូណ៌ដរាបដល់ឆ្អែតដែរហើយ តែកាយ​របស់​​អាត្មា​អញក៏ធ្ងន់ ធ្វើ​ការ​​ងារ​​មិនកើត ទំនងដូចជាសណ្តែកដែលត្រូវទឹក ណ្ហើយ​ចុះ អាត្មាអញដេកសិន ។ ភិក្ខុនោះក៏ដេក មិនប្រុងប្រៀបព្យាយាម... នេះជា កុសីតវត្ថុ ទី ៦ ។ ម្នាលអាវុសោ​ទាំងឡាយ មួយទៀត ភិក្ខុកើត​អាពាធ​តិច​តួច ភិក្ខុនោះមានគំនិត​យ៉ាង​នេះថា អាត្មាអញ​បាន​កើតអាពាធតិច​តួច​នេះហើយ មានទំនងនឹងដេកបាន បើដូច្នោះ អាត្មា​​​​អញ​ដេកសិន ។ ភិក្ខុនោះ​ក៏ដេក មិនប្រុងប្រៀបព្យាយាម... នេះជា កុសីតវត្ថុ ទី ៧ ។ ម្នាលអាវុសោ​ទាំងឡាយ មួយទៀត ភិក្ខុជាសះស្បើយអំពីជំងឺហើយ ទើបនឹង​សះស្បើយ​អំពីជំងឺ​មិនយូរប៉ុន្មាន ភិក្ខុនោះមានគំនិតយ៉ាងនេះថា អាត្មាអញសះ​ស្បើយ​អំពីជំងឺហើយ តែសះ​ស្បើយ​អំពីជំងឺមិនទាន់យូរប៉ុន្មាន កាយរបស់អាត្មា​អញនៅមិ​ន​ទាន់​​​មានកម្លាំង ធ្វើ​ការងារ​​​មិនកើត ណ្ហើយចុះ អាត្មាអញ​ដេកសិន ។ ភិក្ខុនោះក៏ដេក មិនប្រុង​ប្រៀប​ព្យាយាម ដើម្បីដល់​នូវគុណ​វិសេសដែលខ្លួនមិនទាន់ដល់ ដើម្បីបាននូវគុណវិសេស ​ដែល​ខ្លួនមិនទាន់​បាន ដើម្បីធ្វើឲ្យជាក់ច្បាស់នូវគុណវិសេស ដែល​ខ្លួនមិន​ទាន់​​​​បាន​ធ្វើ​​ឲ្យជាក់​ច្បាស់​ នេះជា កុសីតវត្ថុ ទី ៨ ។</p>
        <p><a class='ref km' id='km២១៥' href='#km២១៥'>២១៥</a>អារព្ភវត្ថុ (ហេតុរបស់បុគ្គលប្រុងប្រៀបព្យាយាម) មាន ៨ យ៉ាង ម្នាលអាវុសោទាំងឡាយ ភិក្ខុក្នុងសាសនានេះ ត្រូវធ្វើការងារ ភិក្ខុ​នោះមានគំនិតយ៉ាងនេះថា អាត្មាអញនឹងត្រូវធ្វើការងារ តែថាបើ​អាត្មា​អញធ្វើការងារទៅ នឹងធ្វើទុកក្នុង​ចិត្ត នូវ​សាសនារបស់ព្រះពុទ្ធ​ទាំង​ឡាយ មិនបានស្រួលឡើយ ណ្ហើយចុះ អាត្មាអញ​ប្រុងប្រៀបព្យាយាម ដើម្បីដល់​នូវគុណវិសេសដែលមិនទាន់បានដល់ ដើម្បីបាននូវគុណ​វិសេស​ដែលមិន​ទាន់បាន ដើម្បីធ្វើឲ្យជាក់ច្បាស់នូវគុណវិសេសដែល​មិនទាន់បា​ន​ធ្វើ​​​ឲ្យជាក់​ច្បាស់ ។ ភិក្ខុនោះក៏ប្រុងប្រៀបព្យាយាម ដើម្បីដល់នូវគុណវិ​សេស​ដែល​​មិនទាន់បានដល់ ដើម្បីបាននូវគុណវិសេសដែលមិនទានបាន ដើម្បីធ្វើឲ្យ​ជាក់​ច្បាស់​នូវគុណ​វិសេស ដែលមិនទាន់បានធ្វើឲ្យជាក់ច្បាស់ នេះជា អារព្ភវត្ថុ ទី ១ ។ ម្នាល​អាវុសោ​​ទាំងឡាយ មួយទៀត ភិក្ខុបានធ្វើ​ការងា​រ រួចហើយ ភិក្ខុនោះមានគំនិត​យ៉ាង​នេះថា អាត្មាអញបានធ្វើការងារ​រួច​ហើយ កាលដែលអាត្មាធ្វើការងារ ក៏មិនអាចធ្វើ​ទុក​​ ក្នុងចិត្តនូវសាសនា​របស់​ព្រះពុទ្ធ​​​​​ទាំងឡាយបាន ណ្ហើយចុះ គួរអាត្មាអញប្រុង​ប្រៀបព្យាយាម ។បេ។ ភិក្ខុនោះក៏ប្រុងប្រៀបព្យាយាម.. នេះជា អារព្ភវត្ថុ ទី ២ ។ ម្នាល​អាវុសោ​ទាំងឡាយ មួយទៀត ភិក្ខុត្រូវដើរផ្លូវ ភិក្ខុនោះមានគំនិត​យ៉ាង​នេះ​ថា អាត្មា​អញនឹងត្រូវដើរផ្លូវ កាលបើអាត្មា​អញនឹងដើរផ្លូវ​មិនងាយ​ធ្វើទុក​ក្នុង​ចិត្ត នូវ​សាសនា​របស់​​ព្រះពុទ្ធទាំងឡាយបាន ណ្ហើយចុះ អាត្មាអញប្រុង​ប្រៀប​ព្យាយាម ។បេ។ ភិក្ខុនោះក៏ប្រុងប្រៀបព្យាយាម... នេះជា អារព្ភវត្ថុ ទី ៣ ។ ម្នាលអាវុសោទាំងឡាយ មួយទៀត ភិក្ខុដើរផ្លូវ​រួចហើយ ភិក្ខុនោះ​មានគំនិត​យ៉ាងនេះថា អាត្មាអញបានដើរ​ផ្លូវរួចហើយ កាលដែលអាត្មា​អញកំពុង​ដើរផ្លូវ មិនអាចធ្វើទុកក្នុងចិត្តនូវសាសនា របស់​​​ព្រះ​ពុទ្ធទាំង​ឡាយ ណ្ហើយ​ចុះ អាត្មាអញប្រុងប្រៀបព្យាយាម ។បេ។ ភិក្ខុនោះ​ក៏ប្រុង​ប្រៀប​ព្យាយាម... នេះជា អារព្ភវត្ថុទី​ ៤ ។ ម្នាលអាវុសោទាំងឡាយ មួយ​ទៀត ភិក្ខុដើរទៅ​កាន់ស្រុកឬនិគម ដើម្បីបិណ្ឌបាត មិនបាន​ភោជនសៅហ្មង​ឬ​ថ្លៃថ្លា​បរិបូណ៌​ដរាបដល់ឆ្អែត ភិក្ខុនោះមានគំនិតយ៉ាងនេះថា អាត្មាអញ​ដើរទៅកាន់​ស្រុកឬនិគម ដើម្បី​​បិណ្ឌបាត មិនបានភោជនសៅ​ហ្មងឬថ្លៃ​ថ្លា​បរិបូណ៌ដរាប​ដល់ឆ្អែត កាយ​របស់​អាត្មា​អញ​​ក៏ស្រាល គួរធ្វើការងារបាន ណ្ហើយចុះ អាត្មាអញប្រុង​ប្រៀបព្យាយាម ។បេ។ ភិក្ខុនោះ​ក៏ប្រុង​ប្រៀប​ព្យាយាម... នេះ​ជា អារព្ភវត្ថុ ទី ៥ ។ ម្នាលអាវុសោទាំងឡាយ មួយទៀង ភិក្ខុដើរទៅ​កាន់​ស្រុក​ឬនិគម ដើម្បីបិណ្ឌបាត បានភោជនសៅហ្មងឬ​ថ្លៃថ្លា​បរិបូណ៌ដ​រាប​ដល់​ឆ្អែត ភិក្ខុ​នោះ​មានគំនិតយ៉ាងនេះថា អាត្មាអញបាន​ដើរ​ទៅកាន់​​ស្រុកឬ​និគម​ដើម្បី​បិណ្ឌបាត បានភោជនសៅហ្មង​ឬថ្លៃថ្លា​បរិបូណ៌ដ​រាប​​​ដល់​​ឆ្អែត កាយ​របស់​​អាត្មាអញមានកម្លាំងល្មមធ្វើការងារបាន ណ្ហើយ​ចុះ អាត្មា​អញ​ប្រុងប្រៀបព្យាយាម ។បេ។ ភិក្ខុនោះក៏ប្រុប្រៀបព្យាយាម... នេះជា អារព្ភវត្ថុ ទី ៦ ។ ម្នាលអាវុសោទាំងឡាយ មួយទៀត ភិក្ខុកើ​ត​អាពាធតិចតួច ភិក្ខុ​នោះ​មាន​គំនិត​យ៉ាង​នេះថា អាត្មាអញកើតអាពាធតិច​តួច​ហើយ អាពាធ​របស់អាត្មា​អញ ​គង់មាន​ទំនង​ចម្រើនឡើងមិនខាន ណ្ហើយ​​ចុះ អាត្មាអញ​ប្រុងប្រៀប​ព្យាយាម ។បេ។ ភិក្ខុនោះ​ក៏ប្រុងប្រៀប​ព្យាយាម... នេះថា អារព្ភ​វត្ថុ ទី ៧ ។ ម្នាលអាវុសោទាំងឡាយ មួយទៀត ភិក្ខុបានសះ​ស្បើយ​អំពី​ជំងឺ​ហើយ លុះស្បើយអំពីជំងឺ មិនទាន់យូរប៉ុន្មាន ភិក្ខុនោះមាន​គមនិត​យ៉ាង​នេះ​ថា អាត្មាអញបានសះស្បើយអំពីជំងឺហើយ តែសះស្បើយ​អំពី​ជំងឺមិន​ទាន់​យូរ​​​ប៉ុន្មាន អាពាធរបស់អាត្មាអញ​គង់ មាន​ទំនងរើឡើងវិញ ណ្ហើយ​ចុះ អាត្មាអញ​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​ប្រុងប្រៀបព្យាយាម ដើម្បីដល់នូវ​គុណ​វិសេសដែល​មិន​ទាន់ដល់ ដើម្បីធ្វើឲ្យជាក់ច្បាស់​នូវ​គុណ​​​​​​វិសេសដែលមិ​ន​ទាន់បាន ធ្វើឲ្យ​ជាក់​ច្បាស់ ។ ភិក្ខុនោះក៏ប្រុងប្រៀបព្យាយាម​ ដើម្បី​ដល់​​​​​​​​​​​នូវគុណវិសេសដែល​មិន​ទាន់ដល់ ដើម្បីបាននូវគុណវិសេស​ដែលមិន​ទាន់​បាន​ ដើម្បី​ធ្វើ​​​​​​​​​ឲ្យ​ជាក់​ច្បាស់​​នូវគុណ​វិសេសដែលមិនទាន់បានធ្វើឲ្យជាក់​​​​ច្បាស់ នេះ​ជា អារព្ភវត្ថុ ទី ៨ ។ </p>
        <p><a class='ref km' id='km២១៦' href='#km២១៦'>២១៦</a>ទានវត្ថុ មាន ៨ យ៉ាង គឺ បុគ្គលឲ្យទានព្រោះបុគ្គល​ស្រាប់​តែ​មកដល់ ១ ឲ្យទានព្រោះខ្លាច (គេតិះដៀលឬខ្លាចអបាយភូមិ) ១ ឲ្យទាន​ដោយគិតថា គេធ្លាប់ឲ្យ​ដល់​​​អាត្មាអញហើយ ១ ឲ្យទានដោយគិតថា គេនឹង​ឲ្យដល់អាត្មាអញវិញ ១ ឲ្យទាន​ដោយ​​គិតថា ទានជាការឲ្យសម្រេច​ប្រយោជន៍ ១ ឲ្យទានដោយគិតថា អាត្មាអញមិន​បានចំអិន ជនទាំងនេះមិន​បាន​ចំអិន កាលបើអាត្មាអញបានចំអិន មិនគួរនឹងមិនឲ្យទាន​ដល់ពួកជន​ដែល​មិនបានចំអិនទេ ១ ឲ្យទានដោយគិតថា កាលបើអាត្មាអញឲ្យទាននេះ​ទៅហើយ កិត្តិសព្ទដ៏ល្អរមែងខ្ចរខ្ចាយទៅ ១ ឲ្យទាន ដើម្បីជាគ្រឿង​ប្រដាប់​ចិត្ត ទាំងជា​បរិវារ​​របស់ចិត្ត ១ ។</p>
        <p><a class='ref km' id='km២១៧' href='#km២១៧'>២១៧</a>ទានុបបត្តិ (ការកើតឡើង ព្រោះទាន) មាន ៨ យ៉ាង ម្នាលអាវុសោ​ទាំងឡាយ បុគ្គលពួកខ្លះ ក្នុងលោកនេះ ឲ្យទានបាយ ទឹក សំពត់ យាន ផ្កាកម្រង គ្រឿង​ក្រអូប គ្រឿងលាប ទីដេក ទីនៅ នឹងវត្ថុ​សម្រាប់ប្រទីប ដល់សមណៈឬព្រាហ្មណ៍ បុគ្គលនោះ ឲ្យវត្ថុណា ប្រាថ្នាយក​វត្ថុនោះវិញ (ព្រោះ) បុគ្គលនោះឃើញ​ខត្តិយ​មហាសាលក្តី ព្រាហ្មណមហា​សាលក្តី គហបតិមហាសាលក្តី ដែលឆ្អែតស្កប់ស្កល់ មូលមិត្ត បម្រើដោយ​កាមគុណ ៥ បុគ្គលនោះមាន គំនិតយ៉ាងនេះថា ឱហ្ន៎ អាត្មាអញ លុះមាន​រាង​កាយបែកធ្លាយ បន្ទាប់អំពីសេចក្តីស្លាប់ទៅ សូមឲ្យទៅកើតរួមជាមួយ​នឹង​ខត្តិយមហាសាលឬព្រាហ្មណមហាសាល ឬក៏គហបតិមហាសាល ។ បុគ្គលនោះ​ក៏​តម្កល់ចិត្តនោះទុក អធិដ្ឋានចិត្តនោះទុក អប់រំចិត្តនោះទុក ។ ចិត្តរបស់បុគ្គលនោះ ផុតស្រឡះចាកកាមគុណ​ដ៏ថោកទាប តែមិនចម្រើន​ឡើងតទៅ តែងប្រព្រឹត្តទៅ ដើម្បី​កើតក្នុងទីដែលខ្លួនប្រាថ្នា​នោះ ។ តែខ្ញុំពោលនូវដំណើរនោះ ​ចំពោះបុគ្គលមានសីល មិន​ពោល​ចំពោះបុគ្គល​ទ្រុស្តសីល​​​​ឡើយ ។ ម្នាលអាវុសោទាំងឡាយ សេចក្តីតាំងចិត្ត​របស់​​បុគ្គល​មានសីល រមែងសម្រេចបានព្រោះសេចក្តីតាំងចិត្តនោះជារបស់បរិសុទ្ធ ១ ។ ម្នាលអាវុសោ​ទាំងឡាយ មួយទៀត បុគ្គលពួកខ្លះ ក្នុងលោកនេះ ឲ្យទាន​បាយ ទឹក សំពត់ យាន ផ្កាកម្រង គ្រឿងក្រអូប គ្រឿងលាប ទីដេក ទីនៅ នឹងប្រដាប់ប្រទីប ដល់សមណៈ​ឬព្រាហ្មណ៍ ។ បុគ្គលនោះឲ្យនូវ​វត្ថុណា ប្រាថ្នា​យកវត្ថុនោះវិញ បុគ្គលនោះ​បាន​​ឮថា ពួក​ទេវតា​​ក្នុងឋាន​ចាតុម្ម-​ហារាជិកៈ មានអាយុវែង មានសម្បុរល្អ មានសេចក្តី​សុខច្រើន ។ បុគ្គល​នោះមានគំនិតយ៉ាងនេះថា ឱហ្ន៎ អាត្មាអញលុះមានរាងកាយ​បែកធ្លាយ ខាងមុខ​បន្ទាប់អំពីសេចក្តីស្លាប់ទៅ សូមឲ្យទៅកើតរួមជាមួយនឹងពួកទេវតា​ក្នុង​​​​​ឋាន​​ចាតុម្មហារាជិកៈ ។ បុគ្គលនោះក៏តាំងចិត្តនោះទុក អធិដ្ឋានចិត្ត​នោះទុក អប់រំចិត្ត នោះទុក ចិត្តរបស់បុគ្គលនោះ ផុតស្រឡះចាកកាមគុណ ដ៏ថោកទាប តែមិនចម្រើន​ឡើងតទៅ តែងប្រព្រឹត្តទៅដើម្បី​កើតក្នុង​ទីដែល​ខ្លួនប្រាថ្នានោះ ។ តែខ្ញុំពោលនូវ​ដំណើរ​នោះ ចំពោះបុគ្គលមានសីល មិន​ពោល​ចំពោះបុគ្គលទ្រុស្តសីលឡើយ ។ ម្នាលអាវុសោ​ទាំងឡាយ សេចក្តី​តាំងចិត្តរបស់បុគ្គលមានសីល រមែងសម្រេចបាន ព្រោះសេចក្តី​តាំងចិត្តនោះ ជាបរិសុទ្ធ ១ ។ ម្នាលអាវុសោទាំងឡាយ មួយទៀត បុគ្គល​ពួកខ្លះ ក្នុង​លោកនេះ ឲ្យទានបាយ ទឹក សំពត់ យាន ផ្កាកម្រង គ្រឿង​ក្រអូប គ្រឿងលាប ទីដេក ទីនៅនឹងប្រដាប់ប្រទីប ដល់សមណៈ​ឬព្រាហ្មណ៍ ។ បុគ្គលនោះឲ្យរបស់ណា ប្រាថ្នាយករបស់​នោះវិញ បុគ្គល​នោះ​បានឮថា ពួកទេវតាក្នុងឋានតាវត្តិង្ស ។បេ។ ពួកទេវតាក្នុង​ឋានយាមៈ ។បេ។ ពួក​ទេវតា​ក្នុងឋានតុសិត ។បេ។ ពួកទេវតា ក្នុងឋាន​និម្មានរតី ។បេ។ ពួក​ទេវតា​ក្នុងឋានបរនិម្មិតវសវត្តិ មានអាយុវែង មានសម្បុរ​ល្អ មានសេចក្តី​សុខ ច្រើន ។ បុគ្គលនោះមានគំនិតយ៉ាងនេះថា ឱហ្ន៎ អាត្មាអញលុះមាន​រាង​កាយ​បែកធ្លាយខាងមុខ បន្ទាប់អំពីសេចក្តីស្លាប់ទៅ សូមឲ្យទៅ​កើត​រួមជា​មួយនឹង​ពួក​​ទេវតាក្នុងឋានបរនិម្មិតវសវត្តី ។ បុគ្គល​នោះ​ក៏តាំងចិត្ត​នោះ​ទុក អធិដ្ឋានចិត្តនោះទុក អប់រំចិត្តនោះទុក ចិត្តរបស់​បុគ្គល​​នោះរួច​ស្រឡះចាក​កាមគុណដ៏ថោកទាប ​តែមិន​ចម្រើន​​ឡើង​​​​​​តទៅ តែងប្រព្រឹត្តទៅ ដើម្បីកើត​ក្នុង​ទីដែលខ្លួនប្រាថ្នានោះ ។ តែខ្ញុំពោល​នូវដំណើរ​នោះចំពោះ​បុគ្គល​មាន​សីល មិនពោលចំពោះបុគ្គល​ទ្រុស្តសីល​ឡើយ ។ ម្នាល​អាវុសោ​ទាំងឡាយ សេចក្តីតាំងចិត្តរបស់បុគ្គលមានសីល​រមែងសម្រេចបាន ព្រោះ​សេចក្តី​​​តាំងចិ​ត្តនោះជារបស់បរិសុទ្ធ ១ ។ ម្នាល​អាវុសោទាំងឡាយ មួយ​ទៀត បុគ្គល​ពួកខ្លះ ក្នុងលោកនេះ ឲ្យទានបាយ ទឹក សំពត់ យាន ផ្កាកម្រង គ្រឿងក្រអូប គ្រឿង​លាប ទីដេក ទីនៅនឹង​ប្រដាប់​​ប្រទីប ដល់សមណៈ​ឬព្រាហ្មណ៍ បុគ្គល នោះឲ្យ​របស់ណា ប្រាថ្នា​យករបស់នោះវិញ បុគ្គលនោះ​បានឮថា ពួក​ទេវតា​ក្នុង​ព្រហ្មលោក មាន​អាយុវែង មានសម្បុរល្អ មាន​សេចក្តីសុខច្រើន ។ បុគ្គល​នោះ​មានគំនិត​យ៉ាងនេះថា ឱហ្ន៎ អាត្មា​អញ​​​លុះ​មាន​រាងកាយ​បែក​ធ្លាយ ខាងមុខបន្ទាប់​អំពីស្លាប់ទៅ សូមឲ្យ​ទៅកើត​រួម​ជាមួយនឹងពួក​ទេវតា​ក្នុង​ព្រហ្មលោក ។ បុគ្គលនោះ ក៏តាំងចិត្តនោះទុក អធិដ្ឋាន​ចិត្តនោះទុក អប់រំចិត្ត​នោះទុក ចិត្តរបស់បុគ្គល​នោះរួច​ស្រឡះ​ចាកកាម​គុណ​ដ៏ថោលទាប តែមិន​ចម្រើន​ឡើងទៅ តែងប្រព្រឹត្តទៅ ដើម្បី​កើត​ក្នុងទី​ដែល​ខ្លួនប្រាថ្នានោះ ។ តែខ្ញុំពោល​នូវដំណើរនោះ ចំពោះបុគ្គល​មានសីល មិនពោល​ចំពោះ​​​បុគ្គល​ទ្រុស្ត​សីល​ឡើយ ពោល​ចំពោះ​​តែបុគ្គល​ប្រាសចាករាគៈ មិនពោល​ចំពោះ​បុគ្គល​ប្រកបដោយ​រាគៈឡើយ ។ ម្នាល​អាវុសោទាំងឡាយ សេចក្តី​តាំង​ចិត្តរបស់ បុគ្គល​មានសីល រមែង​សម្រេច​បាន ព្រោះសេចក្តីតាំង​ចិត្តនោះ​ជារបស់​ប្រាសចាករាគៈ ១ ។</p>
        <p><a class='ref km' id='km២១៨' href='#km២១៨'>២១៨</a>លោកធម៌ មាន ៨ យ៉ាង គឺ លាភ ១ អលាភ ១ យស ១ អយស ១ និន្ទា ១ សរសើរ ១ សុខ ១ ទុក្ខ ១ ។</p>
        <p><a class='ref km' id='km២១៩' href='#km២១៩'>២១៩</a>បរិស័ទ មាន ៨ ពួក គឺ ខត្តិយបរិស័ទ ១ ព្រាហ្មណបរិស័ទ ១ គហបតិបរិស័ទ ១ សមណបរិស័ទ ១ ចាតុម្មហារាជិកបរិស័ទ ១ តាវត្តឹសបរិស័ទ ១ និម្មានរតិបរិស័ទ ១ ព្រហ្មបរិស័ទ ១ ។</p>
        <p><a class='ref km' id='km២២០' href='#km២២០'>២២០</a>អភិភាយតនៈ ៨ យ៉ាង គឺ បុគ្គលពួកមួយ មានសេចក្តី​សម្គាល់​នូវ​រូបខាងក្នុង ឃើញនូវពួករូបខាងក្រៅ គ្របសង្កត់នូវរូបទាំងនោះ ដែល​មានសម្បុរល្អ នឹង​សម្បុរអាក្រក់ មានប្រមាណតិច ហើយមាន​សេចក្តី​សម្គាល់យ៉ាងនេះថា អាត្មាអញ​​ដឹង អាត្មាអញឃើញដូច្នេះ នេះជា​អភិភាយតនៈ ទី ១ ។ បុគ្គលពួកមួយ មានសេចក្តីសម្គាល់​នូវរូបខាងក្នុង ឃើញនូវពួករូបខាងក្រៅ គ្របសង្កត់នូវរូបទាំងនោះ ដែលមានសម្បុរល្អ នឹង​សម្បុ​រអាក្រក់ រកប្រមាណមិនបាន ហើយមានសេចក្តី​សម្គាល់យ៉ាងនេះថា អាត្មា​អញ​ដឹង អាត្មាអញឃើញដូច្នេះ នេះជាអភិភាយតនៈ ទី ២ ។ បុគ្គល​ពួកមួយ មិនមាន​សេចក្តីសម្គាល់នូវរូបខាងក្នុង ឃើញនូវពួក​រូបខាងក្រៅ គ្របសង្កត់នូវរូបទាំងនោះ ដែលមានសម្បុរល្អ នឹងសម្បុរ​អាក្រក់ មាន​ប្រមាណតិច ហើយមានសេចក្តីសម្គាល់​យ៉ាងនេះថា អាត្មា​អញដឹង អាត្មា​អញឃើញដូច្នេះ នេះជាអភិភាយតនៈ ទី ៣ ។ បុគ្គល​ពួកមួយ មានសេចក្តី​សម្គាល់នូវអរូបខាងក្នុង ឃើញនូវពួករូបខាងក្រៅ គ្រប​សង្កត់​​នូវរូបទាំងនោះ ដែលមានសម្បុរល្អ នឹងសម្បុរអាក្រក់ រកប្រមាណ​មិនបាន ហើយមាន​សេចក្តី​សម្គាល់យ៉ាងនេះថា អាត្មាអញដឹង អាត្មាអញ​ឃើញដូច្នេះ នេះជា អភិភាយតនៈ ទី ៤ ។ បុគ្គលពួកមួយ មានសេចក្តី​សម្គាល់នូវអរូបខាងក្នុង ឃើញនូវពួក​រូបខាងក្រៅ ដែលជារូបខៀវ មាន​សម្បុរខៀវ ដ៏ឆ្លុះចេញ​នូវ​សម្បុរខៀវ មានពន្លឺខៀវ ប្រៀបដូចផ្កាត្រកៀតខៀវ មានសម្បុរខៀវ ដ៏ឆ្លុះ​ចេញ​នូវសម្បុរខៀវ មានពន្លឺខៀវ ពុំនោះ​សោត ប្រៀបដូចសំពត់ខៀវ កើត​ក្នុង​​ក្រុងពារាណសីនោះ រលីងទាំងពីរខាង មាន​ពណ៌​ខៀវ ដ៏ឆ្លុះចេញ​នូវ​ពណ៌ខៀវ មានពន្លឺខៀវ យ៉ាងណាមិញ បុគ្គល​ពួកមួយ មានសេចក្តី​សម្គាល់​នូវអរូបខាងក្នុង ឃើញនូវពួករូបខាង​ក្រៅ ដែលជារូបខៀវ មានសម្បុរខៀវ ដ៏ឆ្លុះចេញនូវសម្បុរខៀវ មានពន្លឺខៀវ គ្របសង្កត់នូវរូបទាំងនោះ ហើយ​មាន​សេចក្តី​សម្គាល់យ៉ាងនេះថា អាត្មា​អញដឹង អាត្មាអញឃើញដូច្នេះ យ៉ាងនេះឯង នេះជា អភិភាយតនៈ ទី ៥ ។ បុគ្គលពួកមួយ មានសេចក្តី​សម្គាល់នូវអរូបខាងក្នុង ឃើញនូវពួករូប​ខាងក្រៅ ដែលជារូបលឿង មាន​ពណ៌​លឿង ដ៏ឆ្លុះចេញនូវពណ៌លឿង មានពន្លឺលឿង ប្រៀបដូចផ្កា​កណ្ណិការលឿង មានពណ៌លឿង ដ៏ឆ្លុះ​ចេញនូវពណ៌លឿង មានពន្លឺលឿង ពុំនោះសោត ប្រៀបដូចសំពត់លឿង កើតក្នុងក្រុងពារាណសីនោះ រលីង​ទាំង​ពីរខាង មានពណ៌លឿង ដ៏ឆ្លុះ​ចេញនូវពណ៌លឿង មានពន្លឺលឿង យ៉ាងណា​មិញបុគ្គលពួកមួយ មាន​សេចក្តី​​សម្គាល់​នូវអរូបខាងក្នុង ឃើញនូវ​ពួករូបខាងក្រៅ ដែលជារូបលឿង មានសម្បុរលឿង ដ៏ឆ្លុះចេញនូវ​សម្បុរ​លឿង មានពន្លឺលឿង គ្រប​សង្កត់​នូវរូបទាំងនោះ ហើយមានសេចក្តី​សម្គាល់​យ៉ាងនេះថា អាត្មាអញដឹង អាត្មាអញ​ឃើញដូច្នេះយ៉ាងនេះឯង នេះជា អភិភាយតនៈ ទី ៦ ។ បុគ្គល​ពួកមួយ មានសេចក្តី​សម្គាល់នូវអរូបខាងក្នុង ឃើញ​នូវពួក​រូបខាងក្រៅ ដែលជារូបក្រហម មានសម្បុរ​ក្រហម ដ៏ឆ្លុះ​ចេញ​នូវសម្បុរក្រហម មានពន្លឺ​ក្រហម ប្រៀបដូចផ្កាច្បារក្រហម មានពណ៌​ក្រហម ដ៏ឆ្លុះចេញនូវ​ពណ៌​ក្រហម មានពន្លឺក្រហម ពុំនោះសោត​ប្រៀប​ដូចសំពត់ក្រហម កើតក្នុង​ក្រុងពារាណសីនោះ រលីងទាំងពីរខាង មាន​ពណ៌ក្រហម ដ៏ឆ្លុះចេញនូវ​ពណ៌​ក្រហម មានពន្លឺក្រហម យ៉ាង​ណាមិញ បុគ្គលពួកមួយ មានសេចក្តី​សម្គាល់​នូវ​អរូបខាងក្នុង ឃើញនូវពួករូប​ខាង​ក្រៅ ដែលជារូបក្រហម មានសម្បុរក្រហម ដ៏ឆ្លុះ​ចេញនូវសម្បុរក្រហម មាន​ពន្លឺក្រហម គ្របសង្កត់​នូវរូបទាំងនោះ ហើយមាន​សេចក្តី​សម្គាល់យ៉ាងនេះ​ថា អាត្មាអញដឹង អាត្មា​អញ​​ឃើញដូច្នេះ យ៉ាងនេះឯង នេះជា អភិភា​យត​នៈ ទី ៧ ។ បុគ្គល​ពួកមួយ មានសេចក្តី​សម្គាល់នូវអរូបខាងក្នុង ឃើញនូវ​ពួករូបខាងក្រៅ ដែលជារូបស មានសម្បុរស ដ៏ឆ្លុះ​ចេញ​នូវសម្បុរ-ស មាន​ពន្លឺ-ស ប្រៀបដូចផ្កាយព្រឹក-ស មានពណ៌-ស ដ៏ឆ្លុះចេញនូវពណ៌-ស មានពន្លឺ-ស ពុំនោះសោត​ប្រៀបដូច សំពត់កើតក្នុងក្រុងពារាណសីនោះ រលីង​​ទាំង​ពីរ​ខាង មានពណ៌-ស ដ៏ឆ្លុះចេញ​នូវពណ៌-ស មានពន្លឺ-ស យ៉ាង​ណាមិញ បុគ្គលពួកមួយ​មិនមានសេចក្តីសម្គាល់​នូវរូប​ខាង​​ក្នុង ឃើញ​នូវ​ពួក រូបខាង​ក្រៅ ដែលជារូប-ស មានសម្បុរ-ស ដ៏ឆ្លុះចេញនូវសម្បុរ-ស មានពន្លឺ-ស គ្របសង្កត់នូវរូបទាំងនោះ ហើយ​មាន​​សេចក្តីសម្គាល់​យ៉ាង​នេះ​ថា អាត្មា​អញ​​​ដឹង អាត្មាអញឃើញ ដូច្នេះ យ៉ាងនេះឯង នេះជា អភិភាយតនៈ ទី ៨ ។</p>
        <p><a class='ref km' id='km២២១' href='#km២២១'>២២១</a>វិមោក្ខមាន ៨ យ៉ាង គឺ បុគ្គលរមែងឃើញ​នូវរូបទាំង​ឡាយ​បាន នេះជា វិមោក្ខ ទី ១ ។ បុគ្គលពួកមួយមានសេចក្តី​សម្គាល់​នូវ​អរូបខាង​ក្នុង ឃើញនូវពួក​រូបខាង​ក្រៅ នេះជា វិមោក្ខ ទី ២ ។ សេចក្តី​ជឿស៊ប់​ចំពោះ​កសិណដ៏ល្អ នេះជា វិមោក្ខ ទី ៣ ។ ព្រោះការកន្លងនូវ​ពួករូបសញ្ញា វិនាស​ទៅនៃពួកបដិឃសញ្ញា មិនធ្វើទុកចិត្តក្នុងចិត្ត​ នូវ​នានត្ត​សញ្ញាដោយ​ប្រការ​ទាំង​ពួង បុគ្គលរមែងចូលកាន់ អាកា​សានញ្ចា​យត​ន​​ជ្ឈាន ដោយ​​​​​​បរិកម្មថា អាកាសមិនមានទីបំផុតដូច្នេះ នេះជា វិមោក្ខ ទី ៤ ។ បុគ្គលកន្លង​នូវ​អាកា-​សានញ្ចាយតនជ្ឈាន ដោយប្រការទាំងពួង រមែង​ចូល​កាន់​វិញ្ញាណ​ញ្ចាយ-​តនជ្ឈាន ដោយបរិកម្មថា វិញ្ញាណ​មិនមាន​ទីបំផុត​ដូច្នេះ នេះជា វិមោក្ខ ទី ៥ ។ បុគ្គលកន្លង​នូវវិញ្ញា​ណញ្ចាយតនជ្ឈាន ដោយប្រការទាំងពួង រមែង​ចូល​កាន់ អាកិញ្ចញ្ញាយតនជ្ឈាន ដោយ​បរិកម្មថា វត្ថុបន្តិចបន្តួច​មិនមាន​ដូច្នេះ នេះជា វិមោក្ខ ទី ៦ ។ បុគ្គលកន្លង​នូវ​អាកិញ្ចញ្ញាយតនជ្ឈាន ដោយ​ប្រការទាំងពួង រមែងចូល​កាន់នេវសញ្ញា​នាសញ្ញាយតន​ជ្ឈាន នេះជា វិមោក្ខ ទី ៧ ។ បុគ្គលកន្លងនូវនេវ​សញ្ញា​នាសញ្ញាយតនជ្ឈាន ដោយប្រការ​ទាំងពួង រមែងចូលកាន់សញ្ញា​វេទ​យិតនិរោធ នេះជា វិមោក្ខ ទី ៨ ។ ម្នាលអាវុសោ​ទាំងឡាយ ធម៌ពួកប្រាំបី​នេះឯង ដែលព្រះមានព្រះភាគ ជាអរហន្តសម្មា-​សម្ពុទ្ធ ទ្រង់ជ្រាប​ច្បាស់ ឃើញច្បាស់ ត្រាស់សម្តែងទុកល្អហើយ ពួក​យើង​​ទាំងអស់គ្នា ត្រូវសង្គាយ​នា​ក្នុង​​ធម៌ពួកប្រាំបីនោះ ។បេ។ ដើម្បីសេចក្តី​ចម្រើន ដើម្បីប្រយោជន៍ ដើម្បី​សេចក្តីសុខ ដល់ទេវតានឹងមនុស្សទាំងឡាយ ។</p>
        <p>ចប់ ពួកធម៌ប្រាំបីៗ ដែលរាប់ចូលក្នុងការសង្គាយនា ។</p>
        <p><a class='ref km' id='km២២២' href='#km២២២'>២២២</a>ម្នាលអាវុសោទាំងឡាយ ធម៌ពួកប្រាំបួន ដែលព្រះមាន​ព្រះភាគ ជាអរហន្តសម្មាសម្ពុទ្ធ ទ្រង់ជ្រាបច្បាស់ ឃើញច្បាស់ ទ្រង់សម្តែង​ទុក​​​​ល្អហើយ រមែងមាន​ប្រាកដ ពួកយើងទាំងអស់គ្នា​ត្រូវ​សង្កាយនាក្នុង​ធម៌​ពួក​​ប្រាំបួននោះ ។បេ។ ដើម្បី​សេចក្តីចម្រើន ដើម្បីជា​ប្រយោជន៍ ដើម្បី សេចក្តី​​​​​​​សុខ​ដល់ទេវតា​នឹងមនុស្ស​ទាំងឡាយ ។ ធម៌ពួក​ប្រាំបួន ដូចម្តេច ខ្លះ ។ អាឃាតវត្ថុ (ហេតុ នៃសេចក្តីគុំកួន) មាន ៩ យ៉ាងគឺ បុគ្គលចង​អាឃាត ដោយគិតថា ជនឯណោះ បានប្រព្រឹត្ត ហើយនូវ​អំពើមិន​ជា​ប្រយោជន៍​​​​ដល់អញ ។ ចងអាឃាត ដោយគិតថា ជនឯណោះកំពុង​ប្រព្រឹត្ត នូវអំពើមិន​ជាប្រយោជន៍ដល់អញ ។ ចងអាឃាត ដោយគិតថា ជនឯណោះ នឹង ប្រព្រឹត្តនូវអំពើ​មិនជាប្រយោជន៍ដល់អញ ។ ចងអាឃាត ដោយគិតថា ជនឯណោះ បានប្រព្រឹត្តហើយ នូវអំពើមិនជាប្រយោជន៍ ។ កំពុងប្រព្រឹត្ត​នូវអំពើមិនជាប្រយោជន៍ ។ នឹងប្រព្រឹត្តនូវ​អំពើមិនជា​ប្រយោជន៍ ដល់បុគ្គល​ជាទីស្រឡាញ់ ជាទីគាប់ចិត្តរបស់អញ ។ ចងអាឃាត ដោយគិតថា ជនឯ​ណោះ បានប្រព្រឹត្តហើយនូវអំពើជាប្រយោជន៍ ។ កំពុងប្រព្រឹត្ត​នូវអំពើ ជា​ប្រយោជន៍ ។ នឹងប្រព្រឹត្តនូវអំពើជាប្រយោជន៍ ដល់បុគ្គលមិនជា​ទី​ស្រឡាញ់ មិនជាទី​គាប់​ចិត្ត របស់អញ ។</p>
        <p><a class='ref km' id='km២២៣' href='#km២២៣'>២២៣</a>អាឃាតប្បដិវិន័យ (ការកម្ចាត់បង់អាឃាត) មាន ៩ យ៉ាងគឺ បុគ្គលកំចាត់បង់នូវអាឃាត ដោយគិតថា ជនឯណោះ បានប្រព្រឹត្តហើយនូវ​អំពើ​មិនជា​ប្រយោជន៍ដល់អាត្មាអញ ព្រោះហេតុនោះ ការប្រព្រឹត្តិអំពើ​មិន​ជា​ប្រយោជន៍នោះ អាត្មា​អញ​គប្បីបានក្នុងបុគ្គលនុ៎ះអំពីណា ។ បុគ្គល​កម្ចាត់​​​​បង់នូវអាឃាត ដោយគិតថា ជនឯណោះ កំពុង​ប្រព្រឹត្តនូវ​អំពើ​មិន​ជាប្រយោជន៍ដល់អាត្មាអញ ព្រោះហេតុនោះ ការប្រព្រឹត្តិអំពើមិន​ជា​ប្រយោជន៍​នោះ អាត្មាអញគប្បីបានក្នុងបុគ្គលនុ៎ះអំពីណា ។ បុគ្គលកម្ចាត់​បង់​នូវអាឃាត ដោយគិតថា ជនឯណោះ នឹងប្រព្រឹត្តនូវ​អំពើ​មិន​ជា​ប្រយោជន៍​​​ដល់អាត្មាអញ ព្រោះហេតុនោះ ការប្រព្រឹត្តិអំពើមិន​ជា​ប្រយោជន៍​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​​នោះ អាត្មាអញគប្បីបានក្នុងបុគ្គលនុ៎ះអំពីណា ។ បុគ្គលកម្ចាត់​បង់​នូវអាឃាត ដោយគិតថា ជនឯណោះ បានប្រព្រឹត្តហើយ​នូវអំពើមិន​ជា​ប្រយោជន៍ ។ កំពុងប្រព្រឹត្តនូវអំពើមិន​ជាប្រយោជន៍ ។ នឹងប្រព្រឹត្តនូវអំពើ​មិនជាប្រយោជន៍ ដល់បុគ្គលជាទីស្រឡាញ់ ជាទីគាប់ចិត្តរបស់អាត្មាអញ ព្រោះហេតុនោះ ការប្រព្រឹត្តនូវអំពើមិនជាប្រយោជន៍នោះ អាត្មា​​​អញគប្បី​បានក្នុងបុគ្គលនុ៎ះអំពីណា ។ បុគ្គលកម្ចាត់បង់នូវអាឃាត ដោយគិតថា ជនឯណោះ បានប្រព្រឹត្តប្រយោជន៍ ។ កំពុងប្រព្រឹត្តប្រយោជន៍ ។ នឹង​ប្រព្រឹត្ត​​​ប្រយោជន៍ ដល់បុគ្គលមិនជាទីស្រឡាញ់ មិនជាទីគាប់ចិត្ត​របស់​អាត្មាអញ ព្រោះហេតុនោះ ការប្រព្រឹត្ត​​​​នោះអាត្មាអញគប្បីបានក្នុងបុគ្គល​នុ៎ះអំពីណា ។</p>
        <p><a class='ref km' id='km២២៤' href='#km២២៤'>២២៤</a>សត្តាវាសៈ (ប្រទេសជាទីនៅរបស់សត្វ) មាន ៩ យ៉ាង ម្នាលអាវុសោទាំងឡាយ ពួកសត្វមានកាយផ្សេងគ្នា មានសញ្ញាផ្សេងគ្នា ដូច​ពួក​មនុស្ស ទេវតាពួកខ្លះ នឹង វិនិបាតិកៈពួកខ្លះ នេះជា សត្តាវាស ទី ១ ។ ម្នាលអាវុសោទាំងឡាយ ពួកសត្វមាន​កាយផ្សេងគ្នា មានសញ្ញាដូចគ្នា ដូចពួកទេវតាក្នុងជាន់ព្រហ្មលោក ដែលកើតក្នុងជាន់​បឋមជ្ឈានភូមិ នេះជា សត្តាវាស ទី ២ ។ ម្នាលអាវុសោទាំងឡាយ ពួកសត្វមានកាយ​ដូចគ្នា មាន​សញ្ញាផ្សេងគ្នា ដូចពួកទេវតាក្នុងជាន់អាភស្សរៈ នេះជា សត្តាវាស ទី ៣ ។ ម្នាលអាវុសោទាំងឡាយ ពួកសត្វមានកាយដូចគ្នា មានសញ្ញាដូចគ្នា ដូច​ពួក​ទេវតា​ក្នុងជាន់សុភកិណ្ហៈ នេះជា សត្តាវាស ទី ៤ ។ ម្នាល​អាវុសោ​ទាំងឡាយ ពួកសត្វឥត​សញ្ញា មិនដឹងច្បាស់ (នូវអារម្មណ៍) ដូចពួក​ទេវតា​ជា អសញ្ញិសត្វ នេះជា សត្តាវាស ទី ៥ ។ ម្នាលអាវុសោទាំងឡាយ ពួកសត្វ​ចូលកាន់អាកាសានញ្ចាយតនជ្ឈាន ដោយ​បរិកម្មថា អាកាសមិនមាន​ទីបំផុ​ត​​ដូ​ច្នេះ ព្រោះកន្លងបង់នូវពួករូបសញ្ញា ព្រោះវិនាស​ទៅ​នៃពួកបដិឃ-​សញ្ញា ព្រោះមិនធ្វើទុកក្នុងចិត្តនូវពួកនានត្តសញ្ញាដោយប្រការទាំងពួងនេះ​ជា សត្តាវាស ទី ៦ ។ ម្នាលអាវុសោទាំងឡាយ ពួកសត្វកន្លងបង់នូវ​អាកាសានញ្ចាយតនជ្ឈាន ដោយប្រការទាំងពួង ហើយចូលកាន់​វិញ្ញា​ណ-​ញ្ចាយ​​​តនជ្ឈាន ដោយបរិកម្មថា វិញ្ញាណមិនមានទីបំផុតដូច្នេះ នេះជា សត្តាវាស ទី ៧ ។ ម្នាលអាវុសោទាំងឡាយ ពួកសត្វកន្លងបង់នូវ​វិញ្ញាណ-​ញ្ចាយតនជ្ឈាន ដោយប្រការទាំងពួង ហើយចូលទៅកាន់​អាកិញ្ច​ញ្ញាយត-​នជ្ឈាន ដោយបរិកម្មថា វត្ថុបន្តិចបន្តួចមិនមានដូច្នេះ នេះជា សត្តាវាស ទី ៨ ។ ម្នាលអាវុសោទាំងឡាយ ពួកសត្វកន្លងបង់នូវ​អាកិញ្ចញ្ញាយតនជ្ឈាន ដោយប្រការ​ទាំងពួង ហើយចូលកាន់នេវសញ្ញានា​សញ្ញាយតនជ្ឈាន ដោយ​បរិកម្មថា វត្ថុនេះស្ងប់​រម្ងាប់​ វត្ថុនេះប្រសើរ ដូច្នេះ នេះជា សត្តាវាស ទី ៩ ។</p>
        <p><a class='ref km' id='km២២៥' href='#km២២៥'>២២៥</a>អក្ខណអសម័យ​ នៃការនៅប្រព្រឹត្តព្រហ្មចារ្យ មាន ៩ យ៉ាង ម្នាល​អាវុសោ​​ទាំងឡាយ ព្រះតថាគតអរហន្តសម្មាសម្ពុទ្ធ កើតឡើងហើយ​ក្នុងលោក​នេះផង ធម៌ដែលធ្វើកិលេសឲ្យស្ងប់រម្ងាប់ ប្រព្រឹត្តទៅដើម្បី​ព្រះនិព្វាន ជាដំណើរដើម្បីត្រាស់ដឹង ជាធម៌ដែលព្រះសុគតប្រកាសទុក ព្រះអង្គក៏បានសម្តែងហើយផង ។ តែបុគ្គលនេះ​ទៅ​កើតក្នុងនរក នេះជា អក្ខណអសម័យ នៃការប្រព្រឹត្តព្រហ្មចារ្យទី ១ ។ ម្នាលអាវុសោ​ទាំងឡាយ មួយទៀត ព្រះតថាគតអរហន្តសម្មាសម្ពុទ្ធ កើតឡើងហើយក្នុងលោកផង ធម៌ដែលធ្វើកិលេសឲ្យស្ងប់រម្ងាប់ ប្រព្រឹត្តទៅដើម្បីព្រះនិព្វាន ជាដំណើរ​ដើម្បីត្រាស់ដឹង ជាធម៌ដែលព្រះសុគតប្រកាសទុក ព្រះអង្គក៏បានសម្តែង​ហើយ​ផង ។ តែបុគ្គលនេះទៅ​កើតក្នុងកំណើតតិរច្ឆាន ។បេ។ ទៅកើតក្នុង​បិត្តិវិស័យ ។បេ។ ទៅកើតក្នុងអសុរកាយ ។បេ។ ទៅកើតក្នុងពួកទេវតា​មានអាយុវែងណាមួយ ។បេ។ ទៅកើតក្នុងពួក​មិលក្ខជន ជាអ្នកមិនដឹងការ​ខុស​ត្រូវច្បាស់លាស់ ក្នុងពួកបច្ចន្តិមជនបទ ដែលជា​ប្រទេស​​​​​​​គ្មានភិក្ខុ ភិក្ខុនី ឧបាសក ឧបាសិកាទៅដល់ ។ បានកើត ក្នុងមជ្ឈិមជនបទ​ហើយ តែអ្នក​នោះ​ជាមិច្ឆាទិដ្ឋិ មានសេចក្តីឃើញវិបរិតថាទាន​ដែលបុគ្គលឲ្យហើយ​គ្មាន​ផល របស់ដែលគេបូជាហើយគ្មានផល ការបូជាធំគ្មានផល ការបូជា​តូច​​គ្មាន​ផល ផល​នឹងវិបាករបស់កម្ម ដែលសត្វធ្វើល្អធ្វើអាក្រក់ មិនមាន លោកនេះមិនមាន លោក​ដទៃ​​​​​មិនមាន មាតាមិនមាន បិតាមិនមាន ពួកសត្វ​ជា​ឱបបាតិកៈមិនមាន ពួកសមណព្រាហ្មណ៍ ក្នុងលោកជាអ្នក​ព្រមព្រៀង​គ្នាប្រតិបត្តិដោយល្អ ធ្វើឲ្យជាក់​ច្បាស់នូវលោកនេះ​នឹងលោក​ខាង​​មុខ ព្រោះ​ដឹងច្បាស់ដោយខ្លួនឯង ហើយឲ្យអ្នកដទៃបានត្រាស់ដឹងផង មិនមាន ។ បានកើតក្នុង ពួកមជ្ឈិមជនបទហើយ តែជាបុគ្គលអប្បឥត​ប្រាជ្ញាល្ងង់ខ្លៅ ជាមនុស្សគ មិនអង់អាចដើម្បីដឹងសេចក្តីនៃ​សុភាសិតនឹង​ទុព្ភាសិតបាន នេះ​ជា អក្ខណអសម័យ នៃការនៅប្រព្រឹត្តព្រហ្មចារ្យទី ៨ ។ ម្នាលអាវុសោ​ទាំង​ឡាយ មួយទៀត ព្រះតថាគត​អរហន្ត​សម្មាសម្ពុទ្ធ មិន​កើត​​ឡើងក្នុង​លោក​ផង ធម៌ធ្វើនូវសេចក្តីស្ងប់រម្ងាប់​កិលេស​ ប្រព្រឹត្តទៅ​ដើម្បីព្រះនិព្វាន ជា​ដំណើរ​​​​​ដើម្បី​ត្រាស់ដឹង ជាធម៌ដែលព្រះសុគតទ្រង់​ប្រកាស​ទុក ព្រះអង្គក៏​មិន​​​​​​​​​​​​​​​​​​បានសម្តែងផង ។ តែបុគ្គលនេះ​បានកើត​ក្នុងមជ្ឈិមជនបទ ជាអ្នកមាន​ប្រាជ្ញា មិនល្ងង់ខ្លៅ មិនជាមនុស្សគ អង់អាច ដើម្បីដឹងសេចក្តីនៃសុភាសិត​នឹង​​​​ទុព្វាសិត​បាន ។ នេះជា អក្ខណ​អសម័យ​នៃការនៅប្រព្រឹត្តព្រហ្មចារ្យ ទី ៩ ។</p>
        <p><a class='ref km' id='km២២៦' href='#km២២៦'>២២៦</a>អនុបុព្វវិហារៈ (ធម៌ជាគ្រឿងនៅដែល បុគ្គល​ត្រូវចូលតាម​លំដាប់​​​ឈាន) មាន ៩ យ៉ាង ម្នាលអាវុសោទាំងឡាយ ភិក្ខុក្នុងសាសនានេះ ស្ងាត់ស្រឡះចាកកាម​ទាំងឡាយ ស្ងាត់ស្រឡះចាកអកុសលធម៌ទាំងឡាយ ហើយចូលបឋមជ្ឈាន ប្រកប​ដោយ​​​​វិតក្កៈ ប្រកបដោយវិចារៈ មានបីតិនឹង​សុខៈដែលកើតអំពីវិវេក ១ ព្រោះរម្ងាប់​វិតក្កៈនឹងវិចារៈទាំងឡាយ រមែងចូល​ទុតិយជ្ឈាន ជាឈានកើតក្នុងសន្តាននៃខ្លួន ជាទី​ជ្រះ​​​ថ្លា​​គឺសទ្ធាមានភាវៈ​ជាចិត្តប្រសើរឯក គ្មានវិតក្កៈ គ្មានវិចារៈ មានតែបីតិនឹង​សុខៈ​ដែលកើត​អំពីសមាធិ ១ ព្រោះអស់ទៅនៃបីតិ ប្រកបដោយឧបេក្ខាផង មានសតិ​សម្បជញ្ញៈផង ទទួលនូវសេចក្តីសុខដោយនាមកាយ ព្រះអរិយៈទាំងឡាយ តែង​សរសើរ​​​​​បុគ្គល ចូលតតិយជ្ឈាននោះថា បុគ្គលនោះប្រកប​ដោយ​ឧបបេក្ខាមានសតិនៅ​ជា​​សុខ ដោយអំណាចតតិយជ្ឈានណា បានចូល​តតិយជ្ឈាន (នោះ) ១ ព្រោះលះសុខ​ផង លះទុក្ខផង អស់សោមនស្សនឹង​ទោមនស្ស ក្នុងកាលមុន ចូលចតុត្ថជ្ឈាន មិនទុក្ខ​មិនសុខ មានសតិដ៏បរិសុទ្ធ​ដោយឧបេក្ខា ១ ព្រោះកន្លងបង់នូវពួករូបសញ្ញា អស់ពួក​បដិឃសញ្ញា មិនធ្វើទុកក្នុងចិត្តនូវពួកនានត្តសញ្ញា ដោយប្រការទាំងពួង ចូល​អាកាសាន​ញ្ចាយ​​តនជ្ឈាន ដោយគិតថា អាកាសមិនមានទីបំផុតដូច្នេះ ១ កន្លងនូវ​អាកាសានញ្ចាយតនជ្ឈាន ដោយប្រការទាំងពួង ហើយចូលវិញ្ញាណញ្ចាយ​តនជ្ឈាន​ដោយគិតថា វិញ្ញាណមិនមានទីបំផុតដូច្នេះ ១ កន្លងនូវវិញ្ញាណ​ញ្ចាយតនជ្ឈាន ដោយ​ប្រការ​​​​​ទាំងពួង ហើយចូលអាកិញ្ចញ្ញាយត​នជ្ឈាន​ដោយគិតថា វត្ថុអ្វី តិចតួចមិនមាន​ដូច្នេះ ១ កន្លងនូវអាកិញ្ចញ្ញាយ​តនជ្ឈាន ដោយប្រការទាំងពួង ហើយចូលនេវសញ្ញានាសញ្ញាយតនជ្ឈាន ១ កន្លង​នូវនេវសញ្ញានាសញ្ញាយតនជ្ឈាន ដោយប្រការទាំងពួង ហើយចូល​សញ្ញា​វេទយិតនិរោធ ១ ។</p>
        <p><a class='ref km' id='km២២៧' href='#km២២៧'>២២៧</a>អនុបុព្វនិរោធ (ធម៌ជាគ្រឿងរលត់ដោយលំដាប់ឈាន) មាន ៩ យ៉ាង គឺ កាលបុគ្គលចូលបឋមជ្ឈាន កាមសញ្ញារលត់ ១ កាលដែល​ចូលទុតិយជ្ឈាន វិតក្កវិចារៈរលត់ ១ កាលដែលចូលតតិយជ្ឈាន បីតិរលត់ ១ កាលដែលចូលចតុត្ថជ្ឈាន អស្សាសៈនឹងបស្សាសៈ រលត់ ១ កាលដែល​ចូលអាកាសានញ្ចាយតនជ្ឈាន រូបសញ្ញា​រលត់ ១ កាលដែលចូល​វិញ្ញាណ​ញ្ចាយតនជ្ឈាន អាកាសានញ្ចាយតនសញ្ញារលត់ ១ កាលដែលចូល​អាកិញ្ចញ្ញាយតនជ្ឈាន វិញ្ញាណញ្ចាយតនសញ្ញារលត់ ១ កាលដែល​ចូលនេវសញ្ញានាសញ្ញាយតនជ្ឈាន អាកិញ្ចញ្ញាយតនសញ្ញារលត់ ១ កាល​ដែលចូល​សញ្ញាវេទយិតនិរោធ សញ្ញានឹងវេទនារលត់ ១ ។ ម្នាល​អាវុសោ​ទាំង​ឡាយ នោះឯងជា​ធម៌ពួក ៩ ដែលព្រះមានព្រះភាគ​អង្គនោះ​ជាអរហន្ត​សម្មាសម្ពុទ្ធ ទ្រង់ជ្រាបច្បាស់ ឃើញច្បាស់ ត្រាស់សម្តែងទុកល្អ​ហើយ ពួក​យើង​ទាំងអស់គ្នា ត្រូវសង្គាយនា ក្នុងធម៌​ពួក ៩ នោះ ។បេ។ ដើម្បី​សេចក្តី​ចម្រើន ដើម្បីប្រយោជន៍ ដើម្បីសេចក្តីសុខ ដល់ទេវតានឹង​មនុស្ស​​ទាំង​ឡាយ ។ សេចក្តីបំព្រួញធម៌ពួក ៩ ។</p>
        <p>ចប់ ពួកធម៌ប្រាំបួនៗ ដែលរាប់ចូលក្នុងការសង្គាយនា ។</p>
        <p><a class='ref km' id='km២២៨' href='#km២២៨'>២២៨</a>ម្នាលអាវុសោទាំងឡាយ មានធម៌ពួក ១០ ដែលព្រះមាន​ព្រះភាគ ជា​អរហន្តសម្មាសម្ពុទ្ធអង្គនោះ ទ្រង់ជ្រាបច្បាស់ ឃើញច្បាស់ ត្រាស់សម្តែងទុកល្អហើយ ពួកយើងទាំងអស់គ្នា ត្រូវសង្គាយនាក្នុងធម៌ពួក ១០ នោះ ។បេ។ ដើម្បីសេចក្តីចម្រើន ដើម្បីប្រយោជន៍ ដើម្បីសេចក្តីសុខ ដល់ទេវតានឹងមនុស្សទាំងឡាយ ។ ធម៌ពួក ១០ ដូចម្តេចខ្លះ ។ នាថករណ​ធម៌ (ធម៌គ្រឿងធ្វើនូវទីពឹង) មាន ១០ យ៉ាង ម្នាលអាវុសោ​ទាំងឡាយ ភិក្ខុក្នុងសាសនានេះ មានសីល សង្រួមក្នុងបាតិមោក្ខសំវរៈ បរិបូណ៌ដោយ​អាចារៈនឹងគោចរ ឃើញភ័យចំពោះទោសទាំងឡាយ សូម្បីមានប្រមាណ​តិច សមាទាន​សិក្សា​​ក្នុងសិក្ខាបទទាំងឡាយ ។ ម្នាលអាវុសោទាំងឡាយ ភិក្ខុមានសីល សង្រួមក្នុង​បាតិមោក្ខសំវរៈ បរិបូណ៌ដោយអាចារៈនឹងគោចរ ឃើញភ័យចំពោះទោសទាំងឡាយ សូម្បីមានប្រមាណតិច សមាទានសិក្សា​ក្នុងសិក្ខាបទទាំងឡាយណា នេះជា នាថករណ​ធម៌ ១ ។ ម្នាលអាវុសោ​ទាំងឡាយ មួយទៀត ភិក្ខុជាពហុស្សូតចាំពុទ្ធវចនៈដែលខ្លួនបាន​ស្តាប់​ហើយ សន្សំពុទ្ធវចនៈដែលខ្លួនបានស្តាប់ហើយ ។ ពួកធម៌ណា មានពីរោះ ខាងដើម មានពីរោះក្នុងកណ្តាល មានពីរោះក្នុងទីបំផុត ប្រកាសនូវព្រហ្ម​ចារ្យ ប្រកបដោយអត្ថ ប្រកបដោយព្យញ្ជនៈ ដ៏បរិសុទ្ធបរិបូណ៌សព្វគ្រប់ ភិក្ខុនោះបានស្តាប់ច្រើន បានចាំរត់មាត់ រំពឹងដោយចិត្តចាក់ធ្លុះដោយ​សេចក្តីយល់នូវធម៌មានសភាពដូច្នោះ ។ ម្នាលអាវុសោ​ទាំងឡាយ ភិក្ខុ​ជាពហុស្សូត ។បេ។ ចាក់ធ្លុះដោយសេចក្តីយល់ណា នេះជានាថករណ​ធម៌ ១ ។ ម្នាលអាវុសោទាំងឡាយ មួយទៀត ភិក្ខុមានមិត្រល្អ មានសម្លាញ់ល្អ មានបុគ្គលស្និទ្ធស្នាលល្អ ។ ម្នាលអាវុសោទាំងឡាយ ភិក្ខុមានមិត្រល្អ មាន​សំឡាញ់ល្អ មានបុគ្គលស្និទ្ធស្នាលល្អណា នេះជា នាថករណធម៌ ១ ។ ម្នាលអាវុសោទាំងឡាយ មួយទៀត ភិក្ខុជាអ្នកដែលគេប្រដៅងាយ ប្រកប​ដោយពួកធម៌ ជាគ្រឿងធ្វើនូវភាវៈជា​អ្នក​​ប្រដៅងាយ ជាអ្នកអត់ធន់ ទទួល​យក​​ពាក្យ​ប្រៀនប្រដៅ ដោយចំណែកខាងស្តាំ ។ ម្នាលអាវុសោទាំងឡាយ ភិក្ខុជាអ្នកដែលគេប្រដៅងាយ ប្រកបដោយពួកធម៌ជាគ្រឿង​ធ្វើនូវភាវៈ​ជា​អ្នក​ប្រដៅងាយ ជាអ្នកអត់ធន់ ទទួលយកពាក្យប្រៀនប្រដៅដោយ​ចំណែក​​​​​​​ខាងស្តាំណា នេះជា នាថករណធម៌ ១ ។ ម្នាលអាវុសោទាំងឡាយ មួយ​ទៀត កិច្ចអ្វីដែលបុគ្គលត្រូវធ្វើ ទោះបីធំឬតូច របស់ពួកសព្រហ្មចារីណា ភិក្ខុ​ជា​អ្នកឈ្លាស មិនខ្ជិលច្រអូសក្នុងកិច្ចទាំងនោះ ប្រកបដោយការ​ពិចារ​ណា ជាឧបាយក្នុងកិច្ចនោះ អាចធ្វើបាន អាចចាត់ចែងបាន ។ ម្នាលអាវុសោ​ទាំងឡាយ កិច្ចអ្វីៗ ដែលបុគ្គល​ត្រូវធ្វើរបស់ពួកសព្រហ្មចារីណា ភិក្ខុ ។បេ។ អាចចាត់ចែងបានណា នេះជា នាថករណ​​​ធម៌ ១ ។ ម្នាលអាវុសោទាំងឡាយ មួយទៀត ភិក្ខុមានសេចក្តីប្រាថ្នាក្នុងធម៌ ជាអ្នកមានសម្តីគួរស្រឡាញ់ មាន​សេចក្តីរីករាយដ៏លើសលុប ក្នុងអភិធម្ម ក្នុង​អភិវិន័យ ។ ម្នាល​អាវុសោ​ទាំងឡាយ ភិក្ខុមានសេចក្តីប្រាថ្នាក្នុងធម៌ ជាអ្នកមានសម្តី​គួរ​ស្រឡាញ់ មាន​សេចក្តីត្រេកអរដ៏លើសលុបក្នុងអភិធម្ម ក្នុងអភិវិន័យណា នេះ​ជា​​នាថ-​ករណ​​ធម៌ ១ ។ ម្នាលអាវុសោទាំងឡាយ មួយទៀត ភិក្ខុជា​អ្នក​សន្តោស​ដោយចីវរ បិណ្ឌបាត សេនាសនៈនឹងគិលានប្បច្ចយ​ភេសជ្ជ​ប​រិក្ខារ តាមមាន តាមបាន ។ ម្នាល​អាវុសោ​​ទាំងឡាយ ភិក្ខុជាអ្នកសន្តោស​ដោយ​ចីវរ បិណ្ឌ​បាត សេនាសនៈនឹងគិលានប្បច្ចយ​​ភេសជ្ជបរិក្ខារ តាមមាន តាម​បានណា នេះជា នាថករណធម៌ ១ ។ ម្នាលអាវុសោទាំងឡាយ មួយ​ទៀត ភិក្ខុមាន​ព្យាយាមប្រារព្ធហើយ ដើម្បីលះបង់ពួក​អកុសលធម៌ ដើម្បី​ចម្រើន​ពួក​កុសល​ធម៌ ជាអ្នកមានកម្លាំងចិត្ត មានសេចក្តីសង្វាត​មាំមួន មិនដាក់​ធុរៈ​ចោល ក្នុងកុសលធម៌ទាំងឡាយ ។ ម្នាលអាវុសោទាំងឡាយ ភិក្ខុមាន​ព្យាយាមប្រារព្ធហើយ ដើម្បីលះបង់ពួកអកុសលធម៌ ដើម្បីចម្រើន​ពួក​​​កុសល​ធម៌ ជាអ្នកមានកម្លាំងចិត្ត មានសេចក្តីសង្វាតមាំមួន មិនដាក់ធុរៈ​ចោល ក្នុងកុសលធម៌ទាំងឡាយណា នេះជា នាថករណធម៌ ១ ។ ម្នាលអាវុសោទាំងឡាយ មួយទៀត ភិក្ខុមានសតិប្រកបដោយ​សតិនឹងភាវៈ​ជាបុគ្គលមានប្រាជ្ញា ចាស់ក្លាក្រៃលែង ជាអ្នករលឹកបាន រលឹកបានរឿយៗ នូវការងារដែលបានធ្វើយូរហើយក្តី និយាយយូ​រ​ហើយក្តី ។ ម្នាលអាវុសោ​ទាំងឡាយ ភិក្ខុមានសតិ ប្រកបដោយសតិនឹងភាវៈជា បុគ្គលមានប្រាជ្ញា​ចាស់ក្លាក្រៃលែង ជាអ្នករលឹកបាន រលឹកបានរឿយៗ នូវការងារ​ដែលបានធ្វើ​យូរហើយក្តី និយាយយូរហើយក្តីណា នេះជា នាថករណធម៌ ១ ។ ម្នាល​អាវុសោទាំងឡាយ មួយទៀត ភិក្ខុមានប្រាជ្ញា ប្រកបដោយប្រាជ្ញា ជាគ្រឿង​ឆ្លុះ​យល់នូវសេចក្តីចម្រើននឹងសេចក្តីវិនាស ជាប្រាជ្ញាចាក់ឆ្លុះ​ដ៏ប្រសើរ ដល់​នូវសេចក្តីអស់​ទៅនៃទុក្ខដោយប្រពៃ ។ ម្នាលអាវុសោ​ទាំងឡាយ ភិក្ខុមាន​ប្រាជ្ញា ប្រកបដោយប្រាជ្ញា ជាគ្រឿងឆ្លុះយល់នូវសេចក្តី​ចម្រើននឹង​សេចក្តី​វិនាស ជាប្រាជ្ញាចាក់ឆ្លុះដ៏ប្រសើរ ដល់នូវ​សេចក្តីអស់ទៅ​ នៃទុក្ខ​ដោយប្រពៃ​ណា នេះជា នាថករណធម៌ ១ ។</p>
        <p><a class='ref km' id='km២២៩' href='#km២២៩'>២២៩</a>កសិណាយតនៈមាន ១០ យ៉ាង គឺ បុគ្គលម្នាក់ ចាំបាននូវ​បឋវីកសិណ ទាំងទិសខាងលើខាងក្រោម នឹងទិសទទឹងតាមលំដាប់ រក​ប្រមាណមិនបាន ។ បុគ្គល​ម្នាក់​​ ចាំបាននូវអាបោកសិណ ។បេ។ បុគ្គល​ម្នាក់ចាំបាននូវតេជោកសិណ ។បេ។ បុគ្គល​ម្នាក់ ចាំបាននូវវាយោកសិណ ។បេ។ បុគ្គលម្នាក់ ចាំបាននូវនីលកសិណ ។បេ។ បុគ្គលម្នាក់ ចាំបាន​នូវបីតក​-សិណ ។បេ។ បុគ្គលម្នាក់ ចាំបាននូវលោហិតកសិណ ។បេ។ បុគ្គលម្នាក់ ចាំ​បាន​​នូវឱទាតកសិណ ។បេ។ បុគ្គលម្នាក់ ចាំបាននូវអាកាសកសិណ ។បេ។ បុគ្គលម្នាក់ ចាំបាននូវវិញ្ញាណកសិណ ទាំងទិសខាងលើខាងក្រោម នឹងទិស​ទទឹងតាម​លំដាប់ រកប្រមាណមិនបាន ។</p>
        <p><a class='ref km' id='km២៣០' href='#km២៣០'>២៣០</a>អកុសលកម្មបទ មាន ១០ យ៉ាង គឺ បាណាតិបាត ១ អទិន្នាទាន ១ កាមេសុមិច្ឆារៈ ១ មុសាវាទ ១ បិសុណាវាចា ១ ផរុសវាចា ១ សម្ផប្បលាបៈ ១ អភិជ្ឈា ១ ព្យាបាទ ១ មិច្ឆាទិដ្ឋិ ១ ។</p>
        <p><a class='ref km' id='km២៣១' href='#km២៣១'>២៣១</a>កុសលកម្មបថមាន ១០ យ៉ាង គឺ ចេតនាវៀរចាក​បាណាតិបាត ១ ចេតនា​វៀរចាកអទិន្នាទាន ១ ចេតនាវៀរចាក​កាមេសិមិច្ឆារៈ ១ ចេតនាវៀរចាក​មុសា​វាទ ១ ចេតនាវៀរចាកបិសុនាវាចា ១ ចេតនាវៀរចាកផរុសវាចា ១ ចេតនាវៀរចាក​សម្ផប្បលាបៈ​​​ ១ មិនមាន អភជ្ឈា ១ មិនមានព្យាបាទ ១ សម្មាទិដ្ឋិ ១ ។</p>
        <p><a class='ref km' id='km២៣២' href='#km២៣២'>២៣២</a>អរិយវាសៈ (ធម៌ជាគ្រឿងនៅរបស់ព្រះអរិយៈ) មាន ១០ យ៉ាង ម្នាលអាវុសោទាំងឡាយ ភិក្ខុក្នុងសាសនានេះ ជាអ្នកមានអង្គ ៥ លះបង់ហើយ ១ ប្រកបដោយឆឡង្គុបេក្ខា ១ មានកិរិយារក្សាធម៌តែមួយ ១ មានគ្រឿងពឹងផ្អែក ៤ យ៉ាង ១ លះបង់សច្ចៈដែលបុគ្គលប្រកាន់ផ្សេងៗគ្នា ១ មានការស្វែងរកនូវវត្ថុទាំងពួង លះបង់​ហើយដោយប្រពៃ ១ មាន​សេចក្តី​ត្រិះរិះមិនសៅហ្មង ១ មានកាយសង្ខា​រស្ងប់​រម្ងាប់​ហើយ ១ មានចិត្តរួច​ស្រឡះហើយដោយល្អ ១ មានប្រាជ្ញារួចស្រឡះហើយដោយល្អ ១ ។ ម្នាលអាវុសោ​ទាំងឡាយ ឯភិក្ខុមានអង្គ ៥ លះបង់ហើយតើដូចម្តេច ។ ម្នាលអាវុសោ​ទាំងឡាយ ភិក្ខុក្នុងសាសនានេះ ជាអ្នកលះបង់កាមច្ឆន្ទៈ ១ លះបង់ព្យាបាទ ១ លះបង់​ថីនមិទ្ធៈ ១ លះបង់ឧទ្ធច្ចកក្កុច្ចៈ ១ លះបង់​វិចិកិច្ឆា ១ ។ ម្នាលអាវុសោទាំងឡាយ ភិក្ខុមាន​អង្គ ៥ លះបង់ហើយដោយ​អាការយ៉ាងនេះឯង ។ ម្នាលអាវុសោទាំងឡាយ ភិក្ខុប្រកប​ដោយ​​​​ឆឡង្គុ-​បេក្ខា តើដូចម្តេច ។ ម្នាលអាវុសោទាំងឡាយ ភិក្ខុក្នុងសាសនានេះ ឃើញ រូបដោយចក្ខុ ក៏មិនសោមនស្ស មិនទោមនស្ស ជាបុគ្គល​ព្រងើយកន្តើយ មានសតិនឹង​សម្បជញ្ញៈ ។ ឮសម្លេងដោយត្រចៀក ។ ធុំក្លិន​ដោយ​ច្រមុះ ។ ទទួលរសដោយអណ្តាត ។ ពាល់ត្រូវផោដ្ឋព្វៈដោយកាយ ។ ដឹងធម្មា-​រម្មណ៍ដោយចិត្ត ក៏មិនមានសោមនស្ស មិនមាន​​​ទោមនស្ស ជា​បុគ្គល​ព្រងើយកន្តើយ មានសតិនឹងសម្បជញ្ញៈ ។ ម្នាល​អាវុសោ​​​​ទាំង​ឡាយ ភិក្ខុ​ប្រកបដោយឆឡង្គុបេក្ខា ដោយអាការយ៉ាងនេះឯង ។ ម្នាលអាវុសោ​ទាំង​ឡាយ ភិក្ខុមានកិរិយារក្សាធម៌តែមួយ តើដូចម្តេច ។ ម្នាលអាវុសោ​ទាំង​ឡាយ ភិក្ខុក្នុងសាសនានេះ ប្រកបដោយចិត្ត មានសតិជា​គ្រឿង​រក្សាទុក្ខ ។ ម្នាលអាវុសោទាំងឡាយ ភិក្ខុមានកិរិយារក្សាធម៌តែមួយ ដោយអាការ យ៉ាងនេះឯង ។ ម្នាលអាវុសោទាំងឡាយ ភិក្ខុមានធម៌​ជាគ្រឿងពឹងផ្អែក ៤ យ៉ាង តើដូចម្តេច ។ ម្នាលអាវុសោទាំងឡាយ ភិក្ខុក្នុងសាសនានេះ ពិចារណាហើយ ទើបសេពវត្ថុដែលគួរ​សេព ១ ពិចារណាហើយ​ទើប​អត់សង្កត់វត្ថុដែលគួរអត់សង្កត់ ១ ពិចារណាហើយ​ទើប​វៀរវត្ថុដែលគួរវៀរ ១ ពិចារណាហើយទើប​បន្ទោបង់វត្ថុដែល​គួរ​បន្ទោ​បង់ ១ ។ ម្នាលអាវុសោ​​​​​ទាំងឡាយ ភិក្ខុមានធម៌ជាគ្រឿងពឹងផ្អែក ៤ យ៉ាង ដោយអាកា​រ​យ៉ាង​នេះ​ឯង ។ ម្នាលអាវុសោទាំងឡាយ ភិក្ខុលះបង់សច្ចៈ​ដែលបុគ្គល​ប្រកាន់​ផ្សេងៗ គ្នាតើដូចម្តេច ។ ម្នាលអាវុសោទាំងឡាយ ភិក្ខុក្នុងសាសនានេះបាននាំ​ចេញ​ បន្ទោបង់ លះបង់ ខ្ជាក់ចេញ ផ្តាច់ចេញ លះបង់ រលាស់ចោល នូវ​សច្ច​ធម៌ដែល​បុគ្គល​ប្រកាន់​ផ្សេងគ្នាច្រើនយ៉ាង របស់ពួកសមណ​ព្រាហ្មណ៍​ជា​ច្រើននោះ ។ ម្នាលអាវុសោ​ទាំងឡាយ ភិក្ខុលះបង់សច្ចៈ​ដែល​បុគ្គល​ប្រកាន់​ផ្សេងៗ គ្នា ដោយអាការយ៉ាងនេះឯង ។ ម្នាលអាវុសោទាំងឡាយ ភិក្ខុមាន​ការ​ស្វែងរកលះបង់ហើយដោយល្អ តើដូចម្តេច ។ ម្នាលអាវុសោ​ទាំង​​ឡាយ ភិក្ខុក្នុងសាសនានេះ លះបង់ការ​ស្វែងរកកាម លះបង់ការ​ស្វែង​រកភព លះបង់ការស្វែងរកព្រហ្មចារ្យ ។ ម្នាលអាវុសោទាំងឡាយ ភិក្ខុ​មាន​ការ​ស្វែង​រក​​លះបង់ហើយដោយល្អ ដោយ​អាការយ៉ាងនេះឯង ។ ម្នាល​អាវុសោទាំងឡាយ ភិក្ខុមានសេចក្តី​ត្រិះរិះ មិនសៅហ្មង តើដូចម្តេច ។ ម្នាល​អាវុសោទាំងឡាយ ភិក្ខុក្នុង​សាសនានេះ លះបង់សេចក្តីត្រិះរិះក្នុងកាម លះបង់​សេចក្តីត្រិះរិះក្នុងព្យាបាទ លះបង់​សេចក្តីត្រិះរិះក្នុងការបៀតបៀន ។ ម្នាលអាវុសោទាំងឡាយ ភិក្ខុមានសេចក្តី​ត្រិះរិះ​មិនសៅហ្មង ដោយអាការ​យ៉ាងនេះឯង ។ ម្នាលអាវុសោទាំងឡាយ ភិក្ខុមានកាយ​សង្ខារស្ងប់រម្ងាប់​ហើយតើដូចម្តេច ។ ម្នាលអាវុសោទាំងឡាយ ភិក្ខុក្នុងសាសនានេះ ចូល​កាន់​ចតុត្ថជ្ឈាន មិនទុក្ខមិនសុខ មានសតិ​ដ៏បរិសុទ្ធ​ដោយ ឧបេក្ខា ព្រោះលះ​បង់​សុខផង លះបង់ទុក្ខផង ព្រោះអស់សោមនស្ស នឹងទោមនស្សក្នុង​កាល​ មុន ។ ម្នាល​អាវុសោ​ទាំងឡាយ ភិក្ខុមានកាយ​សង្ខារ​ស្ងប់រម្ងាប់ហើយ ដោយ​អា​ការយ៉ាងនេះ ឯង ។ ម្នាលអាវុសោទាំងឡាយ ភិក្ខុមានចិត្តរួចស្រឡះ​ហើយ​​ដោយ​ល្អ តើដូចម្តេច ។ ម្នាល​អាវុសោ​​ទាំង​ឡាយ ភិក្ខុក្នុងសាសនានេះ មានចិត្តរួចស្រឡះហើយចាករាគៈ មានចិត្តរួច​ស្រឡះ ហើយចាកទោសៈ មាន​​ចិត្តរួចស្រឡះហើយចាកមោហៈ ។ ម្នាលអាវុសោ​​​ទាំងឡាយ ភិក្ខុមាន​ចិត្ត​រួច​ស្រឡះហើយដោយល្អ ដោយអា​ការ​យ៉ាងនេះឯង ។ ម្នាល​អាវុសោ​ទាំងឡាយ ភិក្ខុមានប្រាជ្ញារួចចាក​ស្រឡះហើយដោយល្អ តើដូចម្តេច ។ ម្នាល​អាវុសោទាំងឡាយ ភិក្ខុក្នុង​សាសនានេះ ដឹងច្បាស់ថា រាគៈអាត្មា​អញ​លះ​បង់​បាន​ហើយ គាស់រំលើង​ឫសចេញហើយ ធ្វើឲ្យលែង កើតទៀត​ដូចដើមត្នោត (កំបុតក) ហើយ ធ្វើមិនឲ្យមាន មិនឲ្យកើតឡើង​តទៅជា​ធម្មតា ដឹងច្បាស់ថា ទោសៈ អាត្មាអញ​លះបង់​បានហើយ គាស់រំលើង​ឫស​ចេញ​ហើយ ធ្វើឲ្យលែងកើត ទៀតដើមត្នោត (កំបុត-ក) ហើយ ធ្វើមិនឲ្យ​មាន មិនឧកើតឡើងត​ទៅជា​ធម្មតា ដឹងច្បាស់ថា ហោហៈ អាត្មាអញ​លះ​បង់​បានហើយ គាស់រំលើង​ឫសចេញ​ហើយ ធ្វើឲ្យលែងកើតទៀតដូច ដើម​ត្នោត (កំបុត-ក) ហើយ ធ្វើមិនឲ្យមាន មិនឲ្យកើតឡើងតទៅជាធម្មតា ។ ម្នាលអាវុសោទាំងឡាយ ភិក្ខុមានប្រាជ្ញារួចស្រឡះហើយដោយល្អ ដោយ​អាការយ៉ាងនេះឯង ។</p>
        <p><a class='ref km' id='km២៣៣' href='#km២៣៣'>២៣៣</a>អសេក្ខធម៌ (ធម៌របស់អសេក្ខបុគ្គល) មាន ១០ យ៉ាងគឺ សម្មាទិដ្ឋិ ជា​អសេក្ខធម៌ ១ សម្មាសង្កប្បៈ ជាអសេក្ខធម៌ ១ សម្មាវាចា ជាអសេក្ខធម៌ ១ សម្មាកម្មន្តៈ ជាអសេក្ខធម៌ ១ សម្មាអាជីវៈ ជាអសេក្ខធម៌ ១ សម្មាវាយាមៈ ជាអសេក្ខធម៌ ១ សម្មាសតិ ជាអសេក្ខធម៌ ១ សម្មាសមាធិ ជាអសេក្ខធម៌ ១ សម្មាញាណ ជា​អសេក្ខ​ធម៌ ១ សម្មាវិមុត្តិ ជាអសេក្ខធម៌ ១ ។ ម្នាលអាវុសោទាំងឡាយ នេះឯងធម៌ពួក ១០ ដែលព្រះមានព្រះភាគ ជាអរហន្តសម្មាសម្ពុទ្ធអង្គ នោះ ទ្រង់ជ្រាបច្បាស់ ឃើញច្បាស់ ត្រាស់​សម្តែង​ទុកស្រេចហើយ ពួកយើងទាំងអស់គ្នាត្រូវ សង្គាយនា មិនត្រូវទាស់ទែង​គ្នាក្នុងធម៌ទាំងនោះ ព្រហ្មចរិយធម៌នេះ ដែលនឹងតាំងនៅមាំ ឋិតនៅអស់​កាលយូរ រមែងប្រព្រឹត្តទៅដើម្បីប្រយោជន៍ដល់ជនច្រើន ដើម្បីសេចក្តីសុខ​ដល់​ជនច្រើន ដើម្បី​អនុគ្រោះ​​ដល់សត្វលោក ដើម្បីសេចក្តីសម្រើន ដើម្បី​សេចក្តីសុខ ដល់ទេវតានឹង មនុស្ស​​​ទាំងឡាយ ។</p>
        <p>ចប់ពួកធម៌ដប់ៗ ដែលរាប់ចូលក្នុងការសង្គាយនា ។</p>
        <p><a class='ref km' id='km២៣៤' href='#km២៣៤'>២៣៤</a>លំដាប់នោះឯង ព្រះមានព្រះភាគទ្រង់ក្រោកឡើង ត្រាស់នឹង​ព្រះសារីបុត្ត​ដ៏មានអាយុថា ម្នាលសារីបុត្ត ល្អហើយល្អហើយ ម្នាលសារីបុត្ត អ្នកបានសម្តែង​សង្គីតិបរិយា ដល់ភិក្ខុទាំងឡាយ ជាការប្រពៃពេកណាស់ ។ លុះព្រះសារីបុត្ត ​បានសម្តែង​សូត្រនេះចប់ ។ ព្រះសាស្តាក៏បានពេញ​ព្រះហឫទ័យ​ហើយ ។ ភិក្ខុទាំងឡាយនោះ ក៏មាន​ចិត្ត​​​​ត្រេកអរ​​នឹងភាសិត របស់ព្រះសារីបុត្តដ៏មានអាយុ ។ ​</p>
        <p>ចប់ សង្គីតិសូត្រទី ១០ ។</p>
        <footer>
            <p>Copyright and other metadata goes here.</p>
        </footer>
    </article>
</body>
</html>