<!DOCTYPE html>
<html>
<head>
<meta charset='UTF-8'>
<meta name='author' content='???'>
<title></title>
</head>
<body>
    <article id='dn5' lang='km'>
        <header>
            <ul>
            </ul>
            <h1>មហាបរិនិព្វានសូត្រ ទី ៣</h1>
        </header>
        <p><a class='ref km' id='km៦៧' href='#km៦៧'>៦៧</a>ខ្ញុំបានស្តាប់មកយ៉ាងនេះ ។ សម័យមួយ ព្រះមានព្រះភាគទ្រង់ គង់លើភ្នំគិជ្ឈកូដ ទៀបក្រុងរាជគ្រឹះ ។ សម័យនោះឯង ព្រះរាជាជាធំក្នុង ដែនមគធៈ ព្រះនាមអជាតសត្តុវេទេហីបុត្រ មានព្រះបំណងនឹងយាត្រាទៅ ញាំញីដែនវជ្ជី ។ ព្រះអង្គមាន ព្រះបន្ទូលយ៉ាងនេះថា អញនឹងផ្តិលផ្តាច់អ្នក ដែនវជ្ជីទាំងនេះ ដែលមានប្ញទ្ធិធំយ៉ាងនេះ មានអានុភាពធំយ៉ាងនេះ អញ (មានបំណងនឹងយាត្រាទៅជិះជាន់) ដែនវជ្ជី​ នឹងបំផ្លាញដែនវជ្ជី​ នឹងធ្វើដែន វជ្ជីឲ្យដល់នូវសេចក្តីវិនាស ។ គ្រានោះ ព្រះបាទអជាតសត្តុ វេទេហីបុត្ត-មាគធរាជ ត្រាស់ហៅវស្សការព្រាហ្មណ៍ ដែលជាមហាមាត្យ ក្នុងដែនមគធៈ ថា ម្នាលព្រាហ្មណ៍ ចូរអ្នកមកនេះ ចូរអ្នកទៅគាល់ព្រះមានព្រះភាគ​ លុះ ចូលទៅដល់ហើយ ចូរថ្វាយបង្គំព្រះមានព្រះភាគ ដោយត្បូងតាមពាក្យខ្ញុំ រួចទូលសួរអំពីសេចក្តីមិនមានអាពាធ មិនមានរោគ ការក្រោកឡើងដោយ រហ័ស​ កម្លាំងកាយ និងការនៅសប្បាយគ្រប់ឥរិយាបថ ដោយពាក្យថា បពិត្រព្រះអង្គដ៏ចម្រើន ព្រះបាទអជាតសត្តុ​ វេទេហីបុត្ត មាគធរាជ ថ្វាយ បង្គំព្រះបាទាព្រះមានព្រះភាគ ដោយព្រះសិរ្ស៍ ហើយផ្តាំមកក្រាបបង្គំទូល សួរអំពីអាការមិនមានអាពាធ មិនមានរោគ ការក្រោកឡើងដោយរហ័ស ព្រះកាយពលនិងការគង់នៅស្រួលគ្រប់ឥរិយាបថ មួយទៀត ចូរក្រាបទូល យ៉ាងនេះតទៅទៀតថា បពិត្រព្រះអង្គដ៏ចម្រើន ព្រះបាទអជាតសត្តុ វេទេហីបុត្ត មាគធរាជ មានព្រះបំណងនឹងយាត្រាទៅញាំញីដែនវជ្ជី ព្រះ អង្គមានបន្ទូលយ៉ាងនេះថា អញនឹងផ្តិលផ្តាច់អ្នកដែនវជ្ជីទាំងនេះ ដែលមាន ប្ញទ្ធិធំយ៉ាងនេះ មានអានុភាពធំយ៉ាងនេះ អញ (មានបំណងនឹងយាត្រាទៅ ជិះជាន់) ដែនវជ្ជី​នឹងបំផ្លាញ ដែនវជ្ជីនិង ធ្វើដែនវជ្ជីឲ្យដល់នូវសេចក្តីវិនាស ប៉ុន្តែបើព្រះមានព្រះភាគ ទ្រង់ព្យាករដល់អ្នកយ៉ាងណា ត្រូវអ្នកត្រាប់ត្រង រងព្រះពុទ្ធដីកានោះ ឲ្យជាក់ច្បាស់ហើយមកបា្រប់ខ្ញុំវិញ ព្រោះព្រះតថាគត ទាំងឡាយ មិនដែលមានបន្ទូលខុសទេ ។ វស្សការព្រាហ្មណ៍ ជាមហាមាត្យ ក្នុងដែនមគធៈ ទទួលព្រះរាជឱង្ការ ព្រះបាទអជាតសត្តុ វេទេហីបុត្ត មាគធ-រាជ ដោយពាក្យថា ព្រះករុណាថ្លៃវិសេស ហើយទើបឲ្យរៀបចំយានទាំង ឡាយ ដែលល្អ ៗ ហើយឡើងជិះយានដែលល្អៗ បរចេញអំពីក្រុងរាជគ្រឹះ ទៅដោយយានដែលល្អ ៗ បរសំដៅទៅកាន់ភ្នំគិជ្ឈកូ​ដ ទៅដោយយាន កំណត់ត្រឹមទីដែលបរយាន ទៅបានរួចចុះអំពីយាន ដើរទៅដោយជើងទទេ ចូលទៅគាល់ព្រះមានព្រះភាគ លុះចូលទៅដល់ហើយ ក៏ពោលពាក្យរាក់ ទាក់សំណេះសំណាល​ ជាមួយនឹងព្រះមានព្រះភាគ លុះបញ្ចប់ពាក្យដែល គួររីករាយនិងពាក្យដែលគួររលឹកហើយ ក៏អង្គុយក្នុងទីដ៏សមគួរ ។​ លុះ វស្សការព្រាហ្មណ៍ជាមហាមាត្យក្នុងដែនមគធៈ អង្គុយក្នុងទីដ៏សមគួរហើយ បានក្រាបទូលព្រះមានព្រះភាគដូច្នេះថា បពិត្រព្រះគោតមដ៏ចម្រើន ព្រះ បាទអជាតសត្តុ វេទេហីបុត្ត មាគធរាជ ថ្វាយបង្គំព្រះបាទានៃព្រះគោតម ដ៏ចម្រើនដោយព្រះសិរ្ស៍ ហើយផ្តាំឲ្យទូល សួរអំពីអាការមិនមានអាពាធ​ មិនមានរោគ ការក្រោកឡើងរហ័ស ព្រះកាយពល និងការគង់នៅស្រួល គ្រប់ឥរិយាបថ បពិត្រព្រះគោតមដ៏ចម្រើន ព្រះបាទអជាតសត្តុ វេទេហីបុត្ត មាគធរាជ មានព្រះបំណងនឹងស្តេចទៅញាំញីដែនវជ្ជី ព្រះអង្គមានបន្ទូល យ៉ាងនេះថា អញនឹងផ្តិលផ្តាច់អ្នកដែនវជ្ជីទាំងនេះ​ ដែលមានប្ញទ្ធិធំយ៉ាង នេះ មានអានុភាពធំយ៉ាងនេះ អញ (មានបំណងនឹងយាត្រាទៅជិះជាន់) ដែនវជ្ជី​ នឹងបំផ្លាញដែនវជ្ជី នឹងធ្វើដែនវជ្ជីឲ្យដល់នូវសេចក្តីវិនាស ។</p>
        <p><a class='ref km' id='km៦៨' href='#km៦៨'>៦៨</a>សម័យនោះឯង ព្រះអានន្ទមានអាយុ ឋិតនៅអំពីខាងក្រោយ ព្រះមានព្រះភាគ កំពុងពាត់ (បក់) ថ្វាយព្រះមានព្រះភាគ ។ គ្រានោះ ព្រះមានព្រះភាគ ទ្រង់ត្រាស់នឹងព្រះអានន្ទមានអាយុថា ម្នាលអានន្ទ អ្នក បានឮថា ពួកស្តេចក្នុងដែនវជ្ជី មានការប្រជុំគ្នារឿយ ៗ មានការប្រជុំគ្នា ដោយច្រើន ដូច្នេះដែរឬ ។ ព្រះអានន្ទក្រាបបង្គំទូលថា បពិត្រព្រះអង្គ ដ៏ចម្រើន ខ្ញុំព្រះអង្គបានឮដំណឹងនេះថា ពួកស្តេចក្នុងដែនវជ្ជីមាន ការប្រជុំ គ្នារឿយ ៗ មានការប្រជុំគ្នាដោយច្រើន ដូច្នេះដែរ ។ ម្នាលអានន្ទ បើពួក ស្តេចក្នុងដែនវជ្ជី នឹងមានការប្រជុំរឿយ ៗ ​មានការប្រជុំគ្នាដោយច្រើន អស់ កាលត្រឹមណា ម្នាលអានន្ទ សេចក្តីចម្រើនតែងមានបា្រកដដល់ពួកស្តេច ក្នុងដែនវជ្ជី សេចក្តីសាបសូន្យមិនមានឡើយ (អស់កាលត្រឹមណោះ) ។ ម្នាលអានន្ទ អ្នកបានឮថា ពួកវជ្ជីក្សត្រិយ៍ ព្រមព្រៀងគ្នាប្រជុំ ព្រមព្រៀងគ្នា លើកលែងប្រជុំ ព្រមព្រៀងគ្នាធ្វើកិច្ច ក្នុងដែនវជ្ជីដូច្នេះដែរឬ ។ បពិត្រ ព្រះអង្គដ៏ចម្រើន ខ្ញុំព្រះអង្គបានឮដំណឹងនេះថា ពួកវជ្ជីក្សត្រិយ៍ព្រមព្រៀង គ្នាប្រជុំ ព្រមព្រៀងគ្នាលើកលែងប្រជុំ ព្រមព្រៀងគ្នាធ្វើកិច្ចក្នុង ដែនវជ្ជី ដូច្នេះដែរ ។ ម្នាលអានន្ទ បើពួកវជ្ជីក្សត្រិយ៍នឹងព្រមព្រៀងគ្នាប្រជុំ ព្រម ព្រៀងគ្នាលើកលែងប្រជុំ ព្រមព្រៀងគ្នាធ្វើកិច្ចក្នុងដែនវជ្ជី អស់កាលត្រឹម ណា ម្នាលអានន្ទ សេចក្តីចម្រើនតែងមានបា្រកដ ដល់ពួកវជ្ជីក្សត្រិយ៍ សេចក្តីសាបសូន្យ មិនមានឡើយ (​អស់កាលត្រឹមណោះ) ។ ម្នាលអានន្ទ អ្នកបានឮថា ពួកវជ្ជីក្សត្រិយ៍ មិនបញ្ញត្តច្បាប់ (ដែលពួកស្តេចពីដើម) មិន បានបញ្ញត្ត មិនដកច្បាប់ដែលបាន បញ្ញត្តរួចហើយ កាន់តាម ប្រព្រឹត្តតាម ច្បាប់ក្នុងដែនវជ្ជីអំពីបូរាណ ដែលបានបញ្ញត្តរួចហើយយ៉ាងណា ដូច្នេះដែរ ឬ ។ បពិត្រព្រះអង្គដ៏ចម្រើន ខ្ញុំព្រះអង្គបានឮដំណឹងនេះថា ពួកវជ្ជីក្សត្រិយ៍ មិនបញ្ញត្តច្បាប់ (ដែលពួកសេ្តចពីដើម) មិនបានបញ្ញត្ត មិនដកច្បាប់ ដែល បានបញ្ញត្តរួចហើយ កាន់តាមប្រព្រឹត្តតាមច្បាប់ក្នុងដែនវជ្ជី អំពីបូរាណ ដែលបានបញ្ញត្តរួចហើយយ៉ាងណា ដូច្នេះដែរ ។ ម្នាលអានន្ទ បើពួក វជ្ជីក្សត្រិយ៍នឹងមិនបញ្ញត្តច្បាប់ ដែលស្តេចពីដើមមិនបានបញ្ញត្តហើយ មិន ដកច្បាប់ដែលបានបញ្ញត្តរួចហើយ កាន់តាម ប្រព្រឹត្តតាមច្បាប់ ក្នុងដែនវជ្ជី អំពីបូរាណ ដែលបានបញ្ញត្តរួចហើយយ៉ាងណា អស់កាលត្រឹមណា ម្នាល អានន្ទ សេចក្តីចម្រើន តែងមានបា្រកដដល់ពួកវជ្ជីក្សត្រិយ៍ សេចក្តីសាប សូន្យមិនមានឡើយ​ (អស់កាលត្រឹមណោះ) ។ ម្នាលអានន្ទ​ អ្នកបានឮថា ពួកវជ្ជីក្សត្រិយ៍ធ្វើសក្ការៈ គោរពរាប់អាន បូជាពួកវជ្ជីក្សត្រិយ៍ ដែលមាន ព្រះជន្មច្រើនជាងវជ្ជីក្សត្រិយ៍ទាំងឡាយ ដែលគួរស្តាប់ របស់ពួកក្សត្រិយ៍ ដែលមានព្រះជន្ម ច្រើនទាំងនោះ ដូច្នេះដែរឬ ។​ បពិត្រព្រះអង្គដ៏ចម្រើន ខ្ញុំព្រះអង្គបានឮដំណឹងនេះថា ពួកវជ្ជីក្សត្រិយ៍តែងធ្វើសក្ការៈ គោរព រាប់ អាន បូជាពួកវជ្ជីក្សត្រិយ៍ដែលមានព្រះជន្មច្រើន ជាងវជ្ជីក្សត្រិយ៍ទាំងឡាយ ទាំងជឿពាក្យដែលគួរស្តាប់ របស់ពួកក្សត្រិយ៍ ដែលមានព្រះជន្មច្រើនទាំង នោះថា ជាពាក្យគួរស្តាប់ ដូច្នេះដែរ ។ ម្នាលអានន្ទ បើពួកវជ្ជីក្សត្រិយ៍នឹង ធ្វើសក្ការៈ​ គោរព រាប់អាន បូជាពួកវជ្ជីក្សត្រិយ៍ដែលមានព្រះជន្មច្រើនជាង វជ្ជីក្សត្រិយ៍ទាំងឡាយ​ ទាំងជឿពាក្យគួរស្តាប់ របស់ពួកក្សត្រិយ៍ដែលមាន ព្រះជន្មច្រើនទាំងនោះអស់កាលត្រឹមណា ​ម្នាលអានន្ទ សេចក្តីចម្រើន​តែង មានបា្រកដដល់ពួកវជ្ជីក្សត្រិយ៍ សេចក្តីសាបសូន្យមិនមានឡើយ (អស់កាល ត្រឹមណោះ) ។ ម្នាលអានន្ទ អ្នកបានឮថា ពួកវជ្ជីក្សត្រិយ៍មិនកំហែងបង្ខំពួក ស្រ្តីក្នុងត្រកូលពួកកុមារី ក្នុងត្រកូលឲ្យនៅរួម ដូច្នេះដែរឬ ។ បពិត្រព្រះអង្គ ដ៏ចម្រើន ខ្ញុំព្រះអង្គបានឮដំណឹងនេះថា ពួកវជ្ជីក្សត្រិយ៍មិន កំហែងបង្ខំ ពួកស្ត្រីក្នុងត្រកូល ពួកកុមារីក្នុងត្រកូលឲ្យនៅរួម ដូច្នេះដែរ ។ ម្នាលអានន្ទ​ បើពួកវជ្ជីក្សត្រិយ៍នឹងមិនកំហែងបង្ខំពួកស្ត្រីក្នុងត្រកូល ពួកកុមារីក្នុងត្រកូល ឲ្យនៅរួមអស់កាលត្រឹមណា​ ម្នាលអានន្ទ សេចក្តីចម្រើនតែងមានបា្រកដ ដល់ពួកវជ្ជីក្សត្រិយ៍ សេចក្តីសាបសូន្យមិនមានឡើយ (អស់កាលត្រឹម ណោះ)​ ។ ម្នាលអានន្ទ ​អ្នកបានឮថា ពួកវជ្ជីក្សត្រិយ៍តែងធ្វើសក្ការៈ គោរព រាប់អាន បូជាចេតិយ ក្នុងដែនវជ្ចី​របស់ពួកអ្នកដែនវជ្ជី ដែលនៅខាងនគរ ក្តី ខាងក្រៅនគរក្តី និងមិនធ្វើគ្រឿងបូជា ប្រកបដោយធម៌ ដែលគេធ្លាប់ថ្វាយ ធ្លាប់ធ្វើដល់ចេតិយទាំងនោះ ឲ្យសាបសូន្យទៅ ដូច្នេះដែរឬ ។ បពិត្រព្រះអង្គ ដ៏ចម្រើន ខ្ញុំព្រះអង្គបានឮដំណឹងនេះថា ​ពួកវជ្ជីក្សត្រិយ៍តែងធ្វើសក្ការៈ គោរព រាប់អាន បូជាចេតិយក្នុងដែនវជ្ជី របស់ពួកអ្នកដែនវជ្ជី ​ដែលនៅខាង ក្នុងនគរក្តី ខាងក្រៅនគរក្តី នឹងមិនធ្វើគ្រឿងបូជាប្រកបដោយធម៌ ដែលគេ ធ្លាប់ថ្វាយ​ ធ្លាប់ធ្វើដល់ចេតិយទាំងឡាយនោះ ឲ្យសាបសូន្យទៅដូច្នេះដែរ ។ ម្នាលអានន្ទ បើពួកវជ្ជីក្សត្រិយ៍នឹងធ្វើសក្ការៈ គោរព រាប់អាន បូជាចេតិយ ក្នុងដែនវជ្ជី របស់ពួកអ្នកដែនវជ្ជី ដែលនៅខាងក្នុងនគរក្តី ខាងក្រៅនគរក្តី និងមិនធ្វើគ្រឿងបូជា ប្រកបដោយធម៌ ដែលគេធ្លាប់ថ្វាយ ធ្លាប់ធ្វើដល់ ចេតិយទាំងនោះ ឲ្យសាបសូន្យទៅ អស់កាលត្រឹមណា ម្នាលអានន្ទ សេចក្តី ចម្រើន តែងមានបា្រកដ ដល់ពួកវជ្ជីក្សត្រិយ៍ សេចក្តីសាបសូន្យមិនមាន ឡើយ (​អស់កាលត្រឹមណោះ) ។ ម្នាលអានន្ទ អ្នកបានឮថា ពួកវជ្ជីក្សត្រិយ៍ បានចាត់ចែងត្រឹមត្រូវនូវការរក្សាការពារ និងការគ្រប់គ្រងប្រកបដោយធម៌ ក្នុងអរហន្តទាំងឡាយដោយបំណងថា ធ្វើម្តេចហ្ន៎ ព្រះអរហន្តទាំងឡាយ ដែលមិនទាន់មក ក៏សូមឲ្យមកកាន់ដែនរបស់យើង ព្រះអរហន្តទាំងឡាយ ដែលមកស្រាប់ហើយ ក៏សូមឲ្យគង់នៅជាសុខ ក្នុងដែនរបស់យើង ដូច្នេះ ដែរឬ ។ បពិត្រព្រះអង្គដ៏ចម្រើន​ ខ្ញុំព្រះអង្គបានឮដំណឹងនេះថា ពួកវជ្ជី ក្សត្រិយ៍ បានចាត់ចែងដោយត្រឹមត្រូវនូវការរក្សាការពារ និងការគ្រប់គ្រង ប្រកបដោយធម៌ ក្នុងព្រះអរហន្តទាំងឡាយ ដោយបំណងថា ធ្វើម្តេចហ្ន៎ ព្រះអរហន្តទាំងឡាយដែលមិនទាន់មក ក៏សូមឲ្យមកកាន់ដែនរបស់យើង ព្រះអរហន្តទាំងឡាយដែលមកស្រាប់ហើយ ក៏សូមឲ្យគង់នៅជាសុខ ក្នុង ដែនរបស់យើងដូច្នេះដែរ ។ ម្នាលអានន្ទ​ បើពួកវជ្ជីក្សត្រិយ៍ នឹងចាត់ចែង ដោយត្រឹមត្រូវនូវការរក្សាការពារ និងការគ្រប់គ្រងប្រកបដោយធម៌ ក្នុង ព្រះអរហន្តទាំងឡាយ ដោយបំណងថា ធ្វើម្តេចហ្ន៎ ព្រះអរហន្តទាំងឡាយ ដែលមិនទាន់មក ក៏សូមឲ្យមកកាន់ដែនរបស់យើង ព្រះអរហន្តទាំងឡាយ ដែលមកស្រាប់ហើយ ក៏សូមឲ្យគង់នៅជាសុខ ក្នុងដែនរបស់យើង អស់ កាលត្រឹមណា ម្នាលអានន្ទ សេចក្តីចម្រើន​តែងមាន បា្រកដដល់ពួកវជ្ជី ក្សត្រិយ៍ សេចក្តីសាបសូន្យ មិនមានឡើយ (អស់កាលត្រឹមណោះ) ។</p>
        <p><a class='ref km' id='km៦៩' href='#km៦៩'>៦៩</a>លំដាប់នោះ ព្រះមានព្រះភាគ​ ទ្រង់ត្រាស់នឹងវស្សការព្រាហ្មណ៍ ជាមហា មាត្យក្នុងដែនមគធៈថា ម្នាលព្រហ្មណ៍ សម័យ ១ តថាគតនៅក្នុង សារន្ទទចេតិយ ទៀបក្រុងវេសាលី តថាគតបានសំដែងអបរិហានិយធម៌ទាំង ៧ នេះ របស់ពួកវជ្ជីក្សត្រិយ៍ ក្នុងសារន្ទទចេតិយនោះឯង ​ម្នាលព្រាហ្មណ៍ អបរិហានិយធម៌ទាំង ៧ នេះ តាំងនៅក្នុងពួកវជ្ជីក្សត្រិយ៍ឬជាពួកវជ្ជីក្សត្រិយ៍ នឹងប្រតិបត្តិក្នុងអបរិហានិយធម៌ទាំង ៧ នេះ អស់កាលត្រឹមណា ម្នាល ព្រាហ្មណ៍ សេចក្តីចម្រើនតែងមានបា្រកដដល់ពួកវជ្ជីក្សត្រិយ៍ សេចក្តីសាប សូន្យមិនមានឡើយ (អស់កាលត្រឹមណោះ) ។ កាលបើព្រះមានព្រះភាគ មានព្រះបន្ទូលយ៉ាងនេះហើយ វស្សការព្រាហ្មណ៍ជាមហាមាត្យ ក្នុងដែន មគធៈ បានក្រាបបង្គំទូលព្រះមានព្រះភាគយ៉ាងនេះថា ប​ពិត្រព្រះគោតម ដ៏ចម្រើន សេចក្តីចម្រើនតែងមានបា្រកដ សេចក្តីសាបសូន្យ មិនមានដល់ ពួកវជ្ជីក្សត្រិយ៍ ដែលប្រកបដោយអបរិហានិយធម៌ សូម្បីតែមួយ ៗ ចាំបាច់ និយាយទៅថ្វី ដល់ទៅគ្រប់អបរិហានិយធម៌ទាំង ៧ បពិត្រព្រះគោតម ដ៏ចម្រើន មួយទៀត ព្រះបាទអជាតសត្តុ វេទេហីបុត្រ មាគធរាជ មិនគប្បី ចាប់ពួកវជ្ជីក្សត្រិយ៍ដោយការច្បាំងបានទេ វៀរលែងតែការ លួងលោមយក ចិត្ត ឬការធ្វើឲ្យបែកគ្នា បពិត្រព្រះគោតមដ៏ចម្រើនណ្ហើយចុះ ខ្ញុំព្រះអង្គ សូមលាទៅឥឡូវនេះ ខ្ញុំព្រះអង្គមានកិច្ចច្រើនមានការងារច្រើន ។ ព្រះអង្គ ត្រាស់ថា ម្នាលព្រាហ្មណ៍ អ្នកចូរសម្គាល់នូវកាលគួរនឹងទៅក្នុងវេលានេះ ចុះ ។ លំដាប់នោះ វស្សការព្រាហ្មណ៍ជាមហាមាត្យក្នុងដែនមគធៈ ត្រេកអរ រីករាយនឹងភាសិត របស់ព្រះមានព្រះភាគ ហើយក្រោកចាកអាសនៈចេញ ទៅ ។</p>
        <p><a class='ref km' id='km៧០' href='#km៧០'>៧០</a>កាលដែនវស្សការព្រាហ្មណ៍ ជាមហាមាត្យក្នុងដែនមគធៈ ចេញទៅមិនយូរប៉ុន្មាន ទើបព្រះមានព្រះភាគ ទ្រង់ត្រាស់នឹងព្រះអានន្ទ ដ៏មានអាយុថា ម្នាលអានន្ទ អ្នកចូរទៅឲ្យភិក្ខុទាំងអស់ ដែលនៅអាស្រ័យ ក្នុងក្រុងរាជគ្រឹះប្រជុំគ្នា ក្នុងឧបដ្ឋានសាលា ។ ព្រះអានន្ទមានអាយុ ទទួល ព្រះបន្ទូលព្រះមានព្រះភាគដោយពាក្យថា ព្រះករុណាព្រះអង្គ ហើយប្រជុំ ភិក្ខុសង្ឃទាំងអស់ ដែលនៅអាស្រ័យក្នុងក្រុងរាជគ្រឹះ ក្នុងឧបដ្ឋានសាលា ហើយក៏ចូលទៅគាល់ព្រះមានព្រះភាគ លុះចូលទៅដល់ហើយ ក៏ថ្វាយបង្គំ ព្រះមានព្រះភាគ រួចឋិតនៅក្នុងទីសមគួរ ។ ព្រះអនន្ទមានអាយុ លុះឋិតនៅ ក្នុងទីដ៏សមគួរហើយ បានក្រាបបង្គំទូលព្រះមានព្រះភាគដូច្នេះថា បពិត្រ ព្រះអង្គដ៏ចម្រើន​ ភិក្ខុសង្ឃប្រជុំគ្នាហើយ បពិត្រព្រះអង្គដ៏ចម្រើន សូម ព្រះមានព្រះភាគ សម្គាល់នូវកាលគួរនឹងស្តេច ទៅក្នុងកាលឥឡូវនេះ ។ លំដាប់នោះ ព្រះមានព្រះភាគ ទ្រង់ក្រោកអំពីអាសនៈ ហើយសេ្តចចូលទៅ កាន់ឧបដ្ឋានសាលា លុះចូលទៅដល់ហើយ ទ្រង់គង់លើអាសនៈ ដែលគេ ក្រាលទុក ។ លុះព្រះមានព្រះភាគគង់នៅហើយ ក៏ទ្រង់ត្រាស់នឹងភិក្ខុទាំង ឡាយថា ម្នាលភិក្ខុទាំងឡាយ តថាគតនឹងសំដែងអបរិហានិយធម៌ ៧ ប្រការដល់អ្នកទាំងឡាយ ចូរអ្នកទាំងឡាយ​ ស្តាប់ភាសិតនោះ ចូរប្រុងធ្វើទុក ក្នុងចិត្តឲ្យល្អចុះ តថាគតនឹងសំដែងបា្រប់ ។ ភិក្ខុទាំងឡាយនោះ ក៏ទទួល ព្រះបន្ទូលនៃព្រះមានព្រះភាគ ដោយពាក្យថា ព្រះករុណាព្រះអង្គ ។ ព្រះមានព្រះភាគ ទ្រង់ត្រាស់ដូច្នេះថា ម្នាលភិក្ខុទាំងឡាយ បើពួកភិក្ខុនឹង ប្រជុំគ្នារឿយ​ៗ ប្រជុំគ្នាដោយច្រើន អស់កាលត្រឹមណា ម្នាលភិក្ខុទាំងឡាយ សេចក្តីចម្រើន តែងមានបា្រកដដល់ពួកភិក្ខុ សេចក្តីសាបសូន្យមិនមាន ឡើយ (អស់កាលត្រឹមណោះ) ។ ម្នាលភិក្ខុទាំងឡាយ បើពួកភិក្ខុនិងព្រម ព្រៀងគ្នាប្រជុំ ព្រមព្រៀងគ្នាលើកទីប្រជុំ ព្រមព្រៀងគ្នាធ្វើកិច្ចរបស់សង្ឃ អស់កាលត្រឹមណា ម្នាលភិក្ខុទាំងឡាយ សេចក្តីចម្រើនតែងមានបា្រកដ ដល់ពួកភិក្ខុ សេចក្តីសាបសូន្យមិនមានឡើយ (អស់កាលត្រឹមណោះ) ។ ម្នាលភិក្ខុទាំងឡាយ ​បើពួកភិក្ខុនឹងមិនបញ្ញត្តសិក្ខាបទ ដែលតថគតមិនបាន បញ្ញត្តហើយ មិនដកសិក្ខាបទ ដែលតថាគតបញ្ញត្ត ហើយ កាន់តាមប្រព្រឹត្ត តាមសិក្ខាបទ ដែលតថាគតបញ្ញត្តហើយយ៉ាងណា ​អស់កាលត្រឹមណា ម្នាលភិក្ខុទាំងឡាយ ​សេចក្តីចម្រើនតែងមានបា្រកដដល់ពួកភិក្ខុ សេចក្តី សាបសូន្យមិនមានឡើយ (អស់កាលត្រឹមណោះ) ។ ម្នាលភិក្ខុទាំងឡាយ បើពួកភិក្ខុនឹងធ្វើសក្ការៈ គោរពរាប់អាន​បូជាពួកភិក្ខុជាថេរៈ អ្នកដឹងរាត្រី (ច្រើន) ​បួសយូរ ជាបិតានៃសង្ឃ​ ជាបរិនាយករបស់សង្ឃ (ជាអ្នកណែនាំ សង្ឃ) ទាំងរាប់អានជឿពាក្យដែលគួរស្តាប់ របស់ភិក្ខុជាថេរៈទាំងនោះ អស់ កាលត្រឹមណា ម្នាលភិក្ខុទាំងឡាយ សេចក្តីចម្រើនតែងមាន បា្រកដដល់ពួក ភិក្ខុ​ សេចក្តីសាបសូន្យមិនមានឡើយ (អស់កាលត្រឹមណោះ) ។ ម្នាលភិក្ខុ ទាំងឡាយ​ បើពួកភិក្ខុនឹងមិនលុះក្នុងអំណាចតណ្ហា ជាធម្មជាតិនាំសត្វទៅ ក្នុងភពថ្មីទៀត ដែលកើតឡើង ហើយអស់កាលត្រឹមណា ម្នាលភិក្ខុទាំង ឡាយ សេចក្តីចម្រើនតែងមានបា្រកដដល់ពួកភិក្ខុ សេចក្តីសាបសូន្យមិន មានឡើយ (អស់កាលត្រឹមណោះ) ។ ម្នាលភិក្ខុទាំងឡាយ បើពួកភិក្ខុនឹង មានសេចក្តីបា្រថ្នាក្នុង សេនាសនៈទាំងឡាយ ដែលតាំងនៅក្នុងព្រៃ អស់ កាលត្រឹមណា ម្នាលភិក្ខុទាំងឡាយ សេចក្តីចម្រើនតែងមានបា្រកដដល់ពួក ភិក្ខុសេចក្តីសាបសូន្យមិនមានឡើយ (អស់កាលត្រឹមណោះ) ។ ម្នាលភិក្ខុ ទាំងឡាយ បើពួកភិក្ខុនឹងប្រុងស្មារតីក្នុងខ្លួនថា ធ្វើម្តេចហ្ន៎ ពួកសព្រហ្មចារី មានសីលធម៌ជាទីស្រឡាញ់ ដែលមិនទាន់មកដល់ ក៏សូមឲ្យនិមន្តមក ពួក សព្រហ្មចារីមានសីលធម៌ ជាទីស្រឡាញ់ ដែលមកដល់ហើយ សូមឲ្យនៅជា សុខដូច្នេះ អស់កាលត្រឹមណា ម្នាលភិក្ខុទាំងឡាយ សេចក្តីចម្រើនតែងមាន បា្រកដដល់ពួកភិក្ខុ សេចក្តីសាបសូន្យមិនមានឡើយ (អស់កាលត្រឹមណោះ) ។ ម្នាលភិក្ខុទាំងឡាយ បើអបរិហានិយធម៌ទាំង ៧ នេះ នឹងឋិតនៅក្នុងភិក្ខុ ទាំងឡាយ ឬ ថាភិក្ខុទាំងឡាយនឹងប្រតិបត្តិ ក្នុងអបរិហានិយធម៌ទាំង ៧ នេះ អស់កាលត្រឹមណា ម្នាលភិក្ខុទាំងឡាយ សេចក្តីចម្រើន តែងមាន បា្រកដដល់ពួកភិក្ខុ សេចក្តីសាបសូន្យ មិនមានឡើយ (អស់កាលត្រឹម ណោះ) ។</p>
        <p><a class='ref km' id='km៧១' href='#km៧១'>៧១</a>ម្នាលភិក្ខុទាំងឡាយ​ តថាគតនឹងសំដែងអបរិហានិយធម៌ ៧ ដទៃទៀត ចំពោះអ្នកទាំងឡាយ ចូរអ្នកទាំងឡាយស្តាប់ភាសិតនោះ ចូរប្រុង ធ្វើទុកក្នុងចិត្តដោយល្អ ចុះតថាគតនឹងសំដែងបា្រប់ ។ ភិក្ខុទាំងនោះ ទទួល ព្រះបន្ទូលនៃព្រះមានព្រះភាគ ដោយពាក្យថា ព្រះករុណាព្រះអង្គ ។ ព្រះមានព្រះភាគ ទ្រង់ត្រាស់ដូច្នេះថា ម្នាលភិក្ខុទាំងឡាយ បើពួកភិក្ខុមិន ជាអ្នកមានការងារ ជាទីត្រេកអរ មិនត្រេកអរក្នុងការងារ មិនប្រកបរឿយ ៗ នូវភាវៈជាអ្នកមានការងារ ជាទីត្រេកអរ អស់កាលត្រឹមណា ម្នាលភិក្ខុ ទាំងឡាយ​ សេចក្តីចម្រើនតែងមានបា្រកដដល់ពួកភិក្ខុ សេចក្តីសាបសូន្យ មិនមានឡើយ (អស់កាលត្រឹមណោះ) ។ ម្នាលភិក្ខុទាំងឡាយ បើពួកភិក្ខុនិង មិនជាអ្នកមានការនិយាយ (តិរច្ឆានកថា) ជាទីត្រេកអរមិនត្រេកអរក្នុងការ និយាយ (តិរច្ឆានកថា) មិនប្រកបរឿយ ៗ នូវភាវៈជាអ្នកមានការនិយាយ (តិរច្ឆានកថា) ជាទីត្រេកអរ អស់កាលត្រឹមណា ម្នាលភិក្ខុទាំងឡាយ សេចក្តី ចម្រើន តែងមានបា្រកដដល់ពួកភិក្ខុ សេចក្តីសាបសូន្យមិនមានឡើយ (អស់ កាលត្រឹមណោះ) ។ ម្នាលភិក្ខុទាំងឡាយ បើពួកភិក្ខុនឹងមិនជាអ្នកមាន សេចក្តីដេកលក់ជាទីត្រេកអរ មិនត្រេកអរក្នុងសេចក្តីដេកលក់ មិនប្រកប រឿយ ៗ នូវភាវៈជាអ្នកមានសេចក្តីដេកលក់ជាទីត្រេកអរ អស់កាលត្រឹម ណា ម្នាលភិក្ខុទាំងឡាយ សេចក្តីចម្រើនតែងមានប្រាកដ ដល់ពួកភិក្ខុ សេចក្តីសាបសូន្យមិនមានឡើយ (អស់កាលត្រឹមណោះ) ។ ម្នាលភិក្ខុទាំង ឡាយ បើពួកភិក្ខុនឹងមិនជាអ្នកមានគ្នីគ្នាជាទីត្រេកអរ មិនត្រេកអរក្នុងការ មានគ្នីគ្នា មិនប្រកបរឿយ ៗ នូវភាវៈជាអ្នកមានគ្នីគ្នាជាទីត្រេកអរ អស់កាល ត្រឹមណា ម្នាលភិក្ខុទាំងឡាយ សេចក្តីចម្រើនតែងមានប្រាកដ ដល់ពួកភិក្ខុ សេចក្តីសាបសូន្យមិនមានឡើយ (អស់កាលត្រឹមណោះ) ។ ម្នាលភិក្ខុទាំង ឡាយ បើពួកភិក្ខុនឹងមិនមានសេចក្តីបា្រថ្នាអាក្រក់ មិនលុះក្នុងអំណាច សេចក្តីបា្រថ្នាអាក្រក់ អស់កាលត្រឹមណា ម្នាលភិក្ខុទាំងឡាយ សេចក្តី ចម្រើនតែងមានបា្រកដដល់ពួកភិក្ខុ សេចក្តីសាបសូន្យមិនមានឡើយ (អស់ កាលត្រឹមណោះ) ។ ម្នាលភិក្ខុទាំងឡាយ បើពួកភិក្ខុនឹងមិនមានមិត្រអាក្រក់ មិនមាន សម្លាញ់អាក្រក់ មិនជាអ្នកងាកទៅរកបុគ្គលអាក្រក់ អស់កាលត្រឹម ណា ម្នាលភិក្ខុទាំងឡាយ សេចក្តីចម្រើន តែងមានបា្រកដដល់ភិក្ខុ សេចក្តី សាបសូន្យមិនមានឡើយ (អស់កាលត្រឹមណោះ) ។ ម្នាលភិក្ខុទាំងឡាយ បើពួកភិក្ខុ នឹងមិនដល់នូវសេចក្តីបន្ធូរបន្ថយព្យាយាមក្នុងចន្លោះ ដោយការ ត្រាស់ដឹងនូវគុណវិសេស ត្រឹមតែជាន់ក្រោម អស់កាលត្រឹមណា ម្នាលភិក្ខុ ទាំងឡាយ សេចក្តីចម្រើន តែងមានបា្រកដដល់ពួកភិក្ខុ សេចក្តីសាប សូន្យ មិនមានឡើយ (អស់កាលត្រឹមណោះ) ។ ម្នាលភិក្ខុទាំងឡាយ បើ អបរិហានិយធម៌ទាំង ៧ នេះ និងឋិតនៅក្នុងពួកភិក្ខុ ឬពួកភិក្ខុ ប្រតិបត្តិក្នុង អបរិហានិយធម៌ទាំង ៧ នេះ អស់កាលត្រឹមណា ម្នាលភិក្ខុទាំងឡាយ សេចក្តីចម្រើនតែងមាន បា្រកដដល់ពួកភិក្ខុ សេចក្តីសាបសូន្យមិនមាន ឡើយ (អស់កាលត្រឹមណោះ) ។</p>
        <p><a class='ref km' id='km៧២' href='#km៧២'>៧២</a>ម្នាលភិក្ខុទាំងឡាយ តថាគតនឹងសំដែងអបរិហានិយធម៌ ៧ ដទៃទៀត ចំពោះអ្នកទាំងឡាយ ចូរអ្នកទាំងឡាយស្តាប់ភាសិតនោះ ចូរប្រុង ធ្វើទុកក្នុងចិត្តដោយល្អចុះ តថាគតនឹងសំដែងបា្រប់ ។ ពួកភិក្ខុទាំងនោះ ទទួលព្រះបន្ទូលនៃព្រះមានព្រះភាគ ដោយពាក្យថា ព្រះករុណាព្រះអង្គ ។ ព្រះមានព្រះភាគទ្រងត្រាស់ដូច្នេះថា ម្នាលភិក្ខុទាំងឡាយ បើពួកភិក្ខុមាន សេចក្តីជឿ ។ បេ ។ មានចិត្តប្រកបដោយសេចក្តីខ្មាសខ្ពើមបាប ។ មាន សេចក្តីខ្លាចបាប ។ ជាពហុសូត្រ ។ បា្ររព្ធសេចក្តីព្យាយាម ។ ជាអ្នកមាន ស្មារតីខ្ជាប់ខ្ជួន ។ ជាអ្នកមានបា្រជ្ញាអស់កាលត្រឹមណា ម្នាលភិក្ខុទាំងឡាយ សេចក្តីចម្រើន តែងមានបា្រកដដល់ពួកភិក្ខុ ​សេចក្តីសាបសូន្យមិនមាន ឡើយ (អស់កាលត្រឹមណោះ) ។ ម្នាលភិក្ខុទាំងឡាយ បើអបរិហានិយធម៌ ទាំង ៧​ នេះ នឹងឋិតនៅក្នុងពួកភិក្ខុ ឬពួកភិក្ខុប្រតិបត្តក្នុងអបរិហានិយធម៌ ទាំង ៧ នេះ អស់កាលត្រឹមណា​ ម្នាលភិក្ខុទាំងឡាយ សេចក្តីចម្រើន តែង មានបា្រកដដល់ពួកភិក្ខុ សេចក្តីសាបសូន្យមិនមានឡើយ (អស់កាលត្រឹម ណោះ) ។</p>
        <p><a class='ref km' id='km៧៣' href='#km៧៣'>៧៣</a>ម្នាលភិក្ខុទាំងឡាយ តថាគតនឹងសំដែងអបរិហានិយធម៌ ៧ ដទៃទៀត ដល់ ចំពោះអ្នកទាំងឡាយ ចូរអ្នកទាំងឡាយស្តាប់ភាសិតនោះ ចូរប្រុងធ្វើទុកក្នុងចិត្តដោយល្អចុះ តថាគតនឹងសំដែងបា្រប់ ។ ពួកភិក្ខុទាំង នោះ ទទួលព្រះបន្ទូលនៃព្រះមានព្រះភាគ ដោយពាក្យថា ព្រះករុណា ព្រះអង្គ ។ ព្រះមានព្រះភាគទ្រង់ត្រាស់ដូច្នេះថា ម្នាលភិក្ខុទាំងឡាយ បើ ពួកភិក្ខុនឹងចម្រើនសតិសម្ពោជ្ឈង្គ (ហេតុនៃធម៌ជាគ្រឿង ត្រាស់ដឹងគឺសេចក្តី រលឹក) ។ បេ ។ ចម្រើនធម្មវិចយសម្ពោជ្ឈង្គ (ហេតុនៃធម៌ជាគ្រឿងត្រាស់ដឹង គឺបញ្ញាជាគ្រឿងពិចារណា) ។ ចម្រើនវិរិយសម្ពោជ្ឈង្គ (ហេតុនៃធម៌ជា គ្រឿងត្រាស់ដឹងគឺព្យាយាម) ។ ចម្រើនបីតិសម្ពោជ្ឈង្គ (ហេតុនៃធម៌ជាគ្រឿង ត្រាស់ដឹងគឺសេចក្តីឆ្អែតស្កប់ក្នុងធម៌) ។ ចម្រើនបស្សទ្ធិសម្ពោជ្ឈង្គ (ជាហេតុ នៃធម៌ ជាគ្រឿងត្រាស់ដឹងគឺសេចក្តីស្ងប់រម្ងាប់) ។ ចម្រើនសមាធិសម្ពោជ្ឈង្គ (ហេតុនៃធម៌ ជាគ្រឿងត្រាស់ដឹងគឺសេចក្តីតម្កល់ចិត្តមាំ​) ។ ចម្រើនឧបេក្ខា-សម្ពោជ្ឈង្គ (ហេតុនៃធម៌ជាគ្រឿងត្រាស់ដឹង គឺសេចក្តីព្រងើយក្នុងសុខនិង ទុក្ខ) អស់កាលត្រឹមណា​ ម្នាលភិក្ខុទាំងឡាយ សេចក្តីចម្រើនតែងមាន បា្រកដដល់ពួកភិក្ខុ សេចក្តីសាបសូន្យមិនមានឡើយ (អស់កាលត្រឹម ណោះ) ។ ម្នាលភិក្ខុទាំងឡាយ ​បើអបរិហានិយធម៌ទាំង ៧ នេះ នឹងឋិត នៅក្នុងពួកភិក្ខុ ឬពួកភិក្ខុប្រតិបត្តិក្នុងអបរិហានិយធម៌ទាំង ៧ នេះ អស់ កាលត្រឹមណា ម្នាលភិក្ខុទាំងឡាយ សេចក្តីចម្រើន​ តែងមានបា្រកដដល់ ពួកភិក្ខុ សេចក្តីសាបសូន្យមិនមានឡើយ (អស់កាលត្រឹមណោះ) ។</p>
        <p><a class='ref km' id='km៧៤' href='#km៧៤'>៧៤</a>ម្នាលភិក្ខុទាំងឡាយ តថាគតនឹងសំដែងអបរិហានិយធម៌ ៧ ដទៃទៀត ចំពោះអ្នកទាំងឡាយ ចូរអ្នកទាំងឡាយស្តាប់ភាសិតនោះចូរប្រុង ធ្វើទុកក្នុងចិត្តដោយល្អចុះ តថាគតនឹងសំដែងបា្រប់ ។ ពួកភិក្ខុទាំងនោះ ទទួលព្រះបន្ទូលនៃព្រះមានព្រះ ភាគ ដោយពាក្យថា ព្រះករុណាព្រះអង្គ ។ ព្រះមានព្រះភាគ ទ្រង់ត្រាស់ដូច្នេះថា ម្នាលភិក្ខុទាំងឡាយ បើពួកភិក្ខុនឹង ចម្រើនអនិច្ចសញ្ញ (សេចក្តីសម្គាល់​ដែលកើតជាមួយនឹងអនិច្ចានុបស្សនា) ។ បេ ។ ចម្រើនអនត្តសញ្ញា (សេចក្តីសម្គាល់ដែលកើតជាមួយនឹងអនត្តានុ-បស្សនា) ។ ចម្រើនអសុភសញ្ញា (សេចក្តីសម្គាល់នូវអាការ ៣២ ថាមិន ស្អាត) ។ ចម្រើនអាទីនវសញ្ញា (សេចក្តីសម្គាល់នូវកាយថាមានទោស) ។ ចម្រើនបហានសញ្ញា (សេចក្តីសម្គាល់ក្នុងការលះនូវអកុសលវិតក្កៈ) ។ ចម្រើនវិរាគសញ្ញា (សេចក្តីសម្គាល់ក្នុង​ព្រះនិព្វានដែលបា្រសចាកតម្រេក) ។ ចម្រើននិរោធសញ្ញា (សេចក្តីសម្គាល់ក្នុងព្រះនិញ្វនជាគ្រឿងរលត់ទុក្ខ) អស់ កាលត្រឹមណា ម្នាលភិក្ខុទាំងឡាយ សេចក្តីចម្រើនតែងមានបា្រកដដល់ពួក ភិក្ខុ សេចក្តីសាបសូន្យមិនមានឡើយ (អស់កាលត្រឹមណោះ) ។ ម្នាលភិក្ខុ ទាំងឡាយ បើអបរិហានិយធម៌ទាំង​ ៧ នេះ នឹងឋិតនៅក្នុងពួកភិក្ខុ ឬពួក ភិក្ខុប្រតិបត្តិក្នុងអបរិហានិយធម៌ទាំង​ ៧ នេះ អស់កាលត្រឹមណា ម្នាលភិក្ខុ ទាំងឡាយ សេចក្តីចម្រើនតែងមានបា្រកដដល់ពួកភិក្ខុ សេចក្តីសាបសូន្យ មិនមានឡើយ (​អស់កាលត្រឹមណោះ) ។</p>
        <p><a class='ref km' id='km៧៥' href='#km៧៥'>៧៥</a>ម្នាលភិក្ខុទាំងឡាយ តថាគតនឹងសំដែងអបរិហានិយធម៌ ៦ ដទៃទៀត ចំពោះអ្នកទាំងឡាយ ចូរអ្នកទាំងឡាយស្តាប់ភាសិតនោះ ចូរប្រុង ធ្វើទុកក្នុងចិត្តដោយល្អចុះ តថាគតនឹងសំដែងបា្រប់ ។ ពួកភិក្ខុទាំងនោះ ទទួលព្រះបន្ទូលនៃព្រះមានព្រះភាគ ដោយពាក្យថា ព្រះករុណាព្រះអង្គ ។ ព្រះមានព្រះភាគ ទ្រង់ត្រាស់ដូច្នេះថា ម្នាលភិក្ខុទាំងឡាយ បើពួកភិក្ខុនឹង ប្រុងតម្កល់កាយកម្ម ប្រកបដោយមេត្តា ក្នុងសព្រហ្មចារី ទាំងឡាយ ទាំងក្នុង ទីចំពោះមុខ នឹងទីកំបាំងមុខ អស់កាលត្រឹមណា​ ម្នាលភិក្ខុទាំងឡាយ សេចក្តី​ចម្រើន តែងមានប្រាកដដល់ពួកភិក្ខុ សេចក្ដីសាបសូន្យមិនមាន ឡើយ (អស់កាលត្រឹម​ណោះ) ។ ម្នាលភិក្ខុទាំងឡាយ បើពួកភិក្ខុនឹងប្រុង តម្កល់វចីកម្មប្រកបដោយមេត្តា ។ បេ ។ ប្រុងតម្កល់មនោកម្មប្រកបដោយ មេត្តា ក្នុងសព្រហ្មចារីទាំងឡាយ ទាំងក្នុងទីចំពោះ​មុខ នឹងក្នុងទីកំបាំងមុខ អស់កាលត្រឹមណា ម្នាលភិក្ខុទាំងឡាយ សេចក្ដីចម្រើន តែងមាន​ប្រាកដ ដល់ពួកភិក្ខុ សេចក្ដីសាបសូន្យមិនមានឡើយ (អស់កាលត្រឹមណោះ) ។ ម្នាល​ភិក្ខុទាំងឡាយ បើលាភទាំងឡាយណា ដែលប្រកបដោយធម៌ដែល បានមកដោយធម៌ ដោយហោចទៅ​ សូម្បីវត្ថុដែលគេដាក់ចុះក្នុងបាត្រ ពួក ភិក្ខុមានការបរិភោគដោយ​មិន​បាច់ចែករំលែក ដោយលាភទាំងឡាយ មាន សភាពយ៉ាងនោះ គឺជាអ្នកមានការបរិ​ភោគ ជាសាធារណៈ ជាមួយនឹង សព្រហ្មចារីទាំង ឡាយដែលមានសីល អស់កាលត្រឹមណា​ ម្នាលភិក្ខុទាំង ឡាយ សេចក្ដីចម្រើនតែងមានប្រាកដដល់ពួកភិក្ខុ សេចក្ដីសាបសូន្យមិន​មានឡើយ (អស់កាលត្រឹនណោះ) ។ ម្នាលភិក្នុទាំងឡាយ សីលទាំងឡាយ ណាមិន​ដាច់ មិនធ្លុះ មិនពព្រុះ មិនពពាល ជាសីលរបស់មនុស្សអ្នកជា (មិន ជាខ្ញុំតណ្ហា) អ្នកប្រាជ្ញ​តែង​សរសើរ ជាសីលមិនបាន ជ្រោកជ្រាកដោយ តណ្ហានិងទិដ្ឋិ ជាសីលញុំាងសមាធិឲ្យប្រ​ព្រឹត្តទៅបាន ពួកភិក្ខុជាអ្នកមាន សីលស្មើគ្នា ដោយសព្រហ្មចារីទាំងឡាយ ក្នុងសីល​ទាំងឡាយមានសភាព យ៉ាងនោះ ទាំងក្នុងទីចំពោះមុខ និងក្នុងទីកំបាំងមុខ អស់កាល​ត្រឹមណា ម្នាលភិក្ខុទាំងឡាយ សេចក្ដីចម្រើនតែងមានប្រាកដដល់ពួកភិក្ខុ សេចក្ដី សាប​សូន្យមិនមានឡើយ (អស់កាលត្រឹមណោះ) ។ មា្នលភិក្ខុទាំងឡាយ ទិដ្ឋិណា​ដែលឥត​ទោស ជាទីស្រោចស្រង់សត្វប្រព្រឹត្តទៅ ដើម្បីអស់សេចក្ដី ទុក្ខដោយប្រពៃ ដល់អ្នកធ្វើ​តាមទិដ្ឋិនោះ ពួកភិក្ខុជាអ្នកមានទិដ្ឋិស្មើគ្នា ដោយសព្រហ្មចារីទាំងឡាយ ក្នុងទិដ្ឋិមានសភាពយ៉ាងនោះ ទាំងក្នុងទី ចំពោះមុខ នឹងក្នុងទីកំបាំងមុខ អស់កាលត្រឹមណា ម្នាល​ភិក្ខុទាំងឡាយ សេចក្ដីចម្រើន តែងមានប្រាកដដល់ពួកភិក្ខុ សេចក្ដីសាបសូន្យមិនមាន ឡើយ (អស់កាលត្រឹមណោះ)​ ។ ម្នាលភិក្ខុទាំងឡាយ បើអបរិហានិយធម៌ ទាំង ​៦ នេះ នឹងឋិតនៅក្នុងពួកភិក្ខុ​ ឬពួកភិក្ខុប្រតិបត្តិ​ ក្នុងអបរហានិយធម៌ ទាំង​ ៦ នេះ អស់កាលត្រឹមណា ម្នាលភិក្ខុទាំងឡាយ សេចក្តីចម្រើន​ តែង មានបា្រកដដល់ពួកភិក្ខុ សេចក្តីសាបសូន្យមិនមានឡើយ (អស់កាលត្រឹម ណោះ) ។ កាលដែលព្រះមានព្រះភាគគង់លើ ភ្នំគិជ្ឈកូដ ទៀបក្រុងរាជគ្រឹះ នោះឯង ទ្រង់ធ្វើធម្មីកថាជាច្រើន ដល់ភិក្ខុទាំងឡាយ យ៉ាងនេះថា សីល ដូច្នេះ សមាធិដូច្នេះ បញ្ញាដូច្នេះ​សមាធិដែលអប់រំដោយសីល រមែងមាន ផលច្រើន មានអានិសង្សច្រើន បញ្ញាដែលអប់រំដោយសមាធិ រមែងមាន ផលច្រើន មានអានិសង្សច្រើន ចិត្តដែលអប់រំដោយបញ្ញា រមែងរួចស្រឡះ ចាកអាសវៈទាំងឡាយ ដោយប្រពៃពិត គឺកាមាសវៈ (​ធម៌ជាគ្រឿងត្រាំគឺ កាម) ភវាសវៈ (ធម៌ជាគ្រឿងត្រាំគឺភព) អវិជ្ជាសវៈ (ធម៌ជាគ្រឿងត្រាំគឺអវិជ្ជា) ។</p>
        <p><a class='ref km' id='km៧៦' href='#km៧៦'>៧៦</a>លំដាប់នោះ ព្រះមានព្រះភាគ ទ្រង់គង់ក្នុងក្រុងរាជគ្រឹះតាម សមគួរ ដល់ពុទ្ធអធ្យាស្រ័យ ហើយទ្រង់ត្រាស់ហៅព្រះអានន្ទ​មានអាយុថា ម្នាលអានន្ទ មកយើងនឹងទៅកាន់ឱទ្យានឈ្មោះអម្ពលដ្ឋិកា ។ ព្រះអានន្ទ មានអាយុ ទទួលព្រះបន្ទូលព្រះមានព្រះភាគ ដោយពាក្យថា ព្រះករុណា ព្រះអង្គ ។ ទើបព្រះមានព្រះភាគ ទ្រង់ពុទ្ធដំណើរទៅដល់អម្ពលដ្ឋិកា ឱទ្យាន មួយអន្លើដោយភិក្ខុសង្ឃជាច្រើន ។ ​បានឮថា ព្រះមានព្រះភាគ ទ្រង់គង់ក្នុងរាជាគារកៈ (ព្រះរាជដំណាក់) នៅនាអម្ពលដិ្ឋកាឱទ្យាននោះ ។ កាលព្រះមានព្រះភាគ គង់ក្នុងរាជាគារកៈ ក្នុងអម្ពលដ្ឋិកាឱទ្យាននោះឯង ទ្រង់ធ្វើធម្មិកថាជាច្រើន ដល់ភិក្ខុទាំងឡាយយ៉ាងនេះថា សីលដូច្នេះ សមាធិ ដូច្នេះ បញ្ញាដូច្នេះ សមាធិដែលអប់រំដោយសីល រមែងមានផលច្រើន​ មាន អានិសង្សច្រើន បញ្ញាដែលអប់រំដោយសមាធិ រមែងមានផល​ច្រើន មាន អានិសង្សច្រើន ចិត្តដែលអប់រំដោយបញ្ញា រមែងរួចស្រឡះចាកអាសវៈទាំង​ឡាយ ដោយប្រពៃពិត គឺកាមាសវៈ ភរាសវៈ អវិជ្ជាសវៈ ។</p>
        <p><a class='ref km' id='km៧៧' href='#km៧៧'>៧៧</a>លុះព្រះមានព្រះភាគ ទ្រង់គង់ក្នុងអម្ពលដ្ឋិកាឱទ្យាន តាម សមគួរដល់ពុទ្ធ​អធ្យាស្រ័យហើយ ទ្រង់ត្រាស់នឹងព្រះអានន្ទមានអាយុថា ម្នាលអានន្ទ មកយើងនឹងទៅ​កាន់ស្រុកនាឡន្ទា ។ ព្រះអានន្ទមានអាយុ ​ទទួលព្រះបន្ទូលព្រះមានព្រះភាគដោយ ពាក្យថា ព្រះករុណាព្រះអង្គ ។ ទើបព្រះមានព្រះភាគ ទ្រង់ស្តេចទៅដល់ស្រុកនាឡន្ទា មួយ​អន្លើ​ដោយភិក្ខុ-សង្ឃជាច្រើន ។ ព្រះមានព្រះភាគ ទ្រង់គង់ក្នុងបាវាទិកម្ពវ័នទៀបក្រុង នាឡន្ទានោះ ។ លំដាប់នោះ ព្រះសារីបុត្តមានអាយុ បានចូលទៅគាល់ ព្រះមានព្រះភាគ លុះចូលទៅដល់ហើយ ក៏ថ្វាយបង្គំព្រះមានព្រះភាគ ហើយអង្គុយ ក្នុងទីសមគួរ ។ ព្រះសារីបុត្តមានអាយុ លុះអង្គុយនៅក្នុងទី សមគួរហើយ​ក៏ក្រាប បង្គំទូលព្រះមានព្រះភាគយ៉ាងនេះថា បពិត្រព្រះអង្គ ដ៏ចម្រើន​ ខ្ញុំព្រះអង្គជ្រះថ្លាក្នុងព្រះមានព្រះភាគ ដោយហេតុយ៉ាងនេះថា សមណៈឬព្រាហ្មណ៍ដទៃជាអ្នកត្រាស់ដឹង ក្រៃលែងជាងព្រះ មានព្រះភាគ ក្នុងសម្ពោធិញ្ញាណ មិនមានក្នុងអតីតកាល មិនមានក្នុងអនាគតកាល ឬ មិនមានក្នុងបច្ចុប្បន្នកាល​នេះទេ ។ ព្រះមានព្រះភាគ ទ្រង់មានព្រះបន្ទូលថា ម្នាលសារីបុត្ត អាសភិវាចាដែលអ្នកនិយាយនេះលើសលុបពេក សីហនាទ ដែលអ្នកប្រកាន់ហើយបន្លឺឡើងហើយថា បពិត្រព្រះអង្គដ៏ចម្រើន ខ្ញុំព្រះអង្គ ជ្រះថ្លា ក្នុងព្រះមានព្រះភាគដោយហេតុយ៉ាងនេះថា សមណៈឬព្រាហ្មណ៍ ដទៃ ជាអ្នកត្រាស់ដឹងក្រៃលែងជាងព្រះមានព្រះភាគ ក្នុងសម្ពោធិញ្ញាណ មិនមានក្នុងអតីតកាល មិនមានក្នុងអនាគតកាល ឬមិនមានក្នុងបច្ចុប្បន្ន-កាលនេះទេ ដូច្នេះជាសំដីដោយឡែក ម្នាលសារីបុត្ត ព្រះមានព្រះភាគទាំង​ឡាយណា ជាអរហន្តសម្មាសម្ពុទ្ធ ដែលមានក្នុងអតីតកាល ព្រះមាន ព្រះភាគទាំងអស់នោះ អ្នក​បានកំណត់ដឹងច្បាស់នូវចិត្ត​ដោយ ចិត្តរបស់ខ្លួន ថា ព្រះមានព្រះភាគទាំងនោះ មានសីលយ៉ាងនេះ​ដូច្នេះផង មានធម៌យ៉ាង នេះ ។ មានបញ្ញាយ៉ាងនេះ ។ មានធម៌ជាគ្រឿងនៅយ៉ាងនេះ ។ ព្រះមាន​ព្រះភាគទាំងនោះ មានចិត្តរួចស្រឡះហើយចាកអាសវៈយ៉ាងនេះ ដូច្នេះ ដែរឬ ។ ព្រះសារីបុត្តមានអាយុក្រាបទូលថា បពិត្រព្រះអង្គដ៏ចម្រើន ហេតុ នុ៎ះខ្ញុំព្រះអង្គកំណត់ដឹងមិនបានទេ ។ ម្នាលសារីបុត្ត ព្រះមានព្រះភាគទាំង ឡាយណា ជាអរហន្តសម្មាសម្ពុទ្ធ ដែលនឹងមានក្នុងអនាគតកាល ព្រះមាន ព្រះភាគទាំងអស់នោះ អ្នកបានកំណត់ដឹងច្បាស់នូវ ចិត្តដោយរបស់ខ្លួនថា ព្រះមានព្រះភាគទាំងនោះ នឹងមានសីលយ៉ាងនេះដូច្នេះផង នឹងមានធម៌ យ៉ាងនេះ ។ នឹងមានបញ្ញាយ៉ាងនេះ ។ នឹង​មានធម៌ជាគ្រឿងនៅយ៉ាងនេះ ។ ព្រះមានព្រះភាគទាំងនោះ នឹងមានចិត្តរួចស្រឡះចាកអាសវៈ​ យ៉ាងនេះ ដូច្នេះដែរឬទេ​ ។ បពិត្រព្រះអង្គដ៏ចម្រើន ហេតុនុ៎ះខ្ញុំព្រះអង្គកំណត់ដឹងមិន បានទេ ។ ម្នាល​សារីបុត្ត តថាគតជាអរហន្តសម្មាសម្ពុទ្ធក្នុងកាលឥឡូវនេះ អ្នកបានកំណត់ដឹងច្បាស់នូវចិត្ត ដោយ​ចិត្តរបស់ខ្លួនថា​ ព្រះមានព្រះភាគ មានសីលយ៉ាងនេះដូច្នេះផង មានធម៌យ៉ាងនេះ ។ មានបញ្ញាយ៉ាង​នេះ ។ មានធម៌ជាគ្រឿងនៅយ៉ាងនេះ ។​​​ ព្រះមានព្រះភាគ មានចិត្តរួចស្រឡះ ហើយចាកអាសវៈយ៉ាងនេះ​ ដូច្នេះដែរឬ ។ បពិត្រព្រះអង្គដ៏ចម្រើន ហេតុនុ៎ះ ខ្ញុំព្រះអង្គកំណត់ដឹងមិនបានទេ ។ ម្នាលសា​រីបុត្ត​ បើអ្នកគ្មានញាណជា គ្រឿងកំណត់ដឹងចិត្ត របស់ព្រះអរហន្តសម្មាសម្ពុទ្ធទាំងឡាយ ដែលមាន​ក្នុងអតីតកាល​ អនាគតកាល បច្ចុប្បន្នកាលទាំងនុ៎ះទេ ម្នាលសារីបុត្ត​ ម្តេច ឡើយ ក៏អ្នកពោលអាសភិ​វាចា ដ៏លើសលុបនេះក្នុងកាល ឥឡូវនេះ អ្នក ប្រកាន់បន្លឺឡើងហើយ នូវសីហនាទដោយមាំមួនថា បពិត្រព្រះអង្គដ៏ ចម្រើន​ ខ្ញុំព្រះអង្គជ្រះថ្លា ក្នុងព្រះមានព្រះភាគដោយហេតុយ៉ាងនេះថា​ សមណៈឬព្រាហ្មណ៍ដទៃ ជាអ្នកត្រាស់ដឹងក្រៃលែងជាងព្រះមានព្រះភាគ ក្នុងសម្ពោធិញ្ញាណ មិនមានក្នុង​អតីតកាល ​មិនមានក្នុងអនាគតកាល​ឬមិន មានក្នុងបច្ចុប្បន្នកាលនេះ ។ បពិត្រព្រះអង្គដ៏ចម្រើន ខ្ញុំ​ព្រះអង្គគ្មានញាណ ជាគ្រឿងកំណត់ដឹងនូវចិត្ត របស់ព្រះអរហន្តសម្មាសម្ពុទ្ធទាំងឡាយ ដែល មានក្នុងអតីតកាល អនាគតកាល និងបច្ចុប្បន្នកាលទេ តែថាខ្ញុំព្រះអង្គដឹង ច្បាស់តាមទំនងធម៌​ បពិត្រព្រះអង្គដ៏ចម្រើន​ ប្រៀបដូចទីក្រុង ដែលតាំងនៅ ក្នុងទីបំផុតដែន របស់ស្តេចដែលមានទ្វារមាំ មានកំពែងនិងខ្លោងទ្វារដ៏មាំ មួន មានទ្វារតែមួយ ក្នុងទីក្រុងនោះមានអ្នកចាំយាមទ្វារ​ ជាបណ្ឌិតឈ្លា​សវៃ មានបា្រជ្ញា ​ឃាត់ហាមពួកមនុស្សដែលមិនស្គាល់ ឲ្យតែពួកមនុស្សដែល ស្គាល់ចូលទៅ នាយ​ទ្វារនោះ ក៏ដើរទៅតាមផ្លូវ ដើម្បីពិនិត្យមើលជុំវិញទី ក្រុងនោះ ក៏មិនឃើញនូវទីកំពែងឬចន្លោះកំពែង ដោយហោចទៅសូម្បីតែ ប្រហោងល្មមសត្វឆ្មាចេញបាន ក៏មិនឃើញឡើយ នាយទ្វារនោះក៏មាន​សេចក្តីយល់យ៉ាងនេះថា​ ពួកសត្វណានីមួយដែលមានកាយធំ ចូលមក កាន់ទីក្រុងនេះក្តី ចេញទៅក្តី ពួកសត្វទាំងអស់នោះ គង់ចូលឬចេញតាម ទ្វារនេះ យ៉ាងណាមិញ បពិត្រព្រះអង្គដ៏ចម្រើន ខ្ញុំព្រះអង្គដឹងច្បាស់តាម ទំនងធម៌ ក៏យ៉ាងនោះឯង បពិត្រព្រះអង្គដ៏ចម្រើន ព្រះមានព្រះភាគទាំង​ឡាយណា ជាអរហន្តសម្មាសម្ពុទ្ធ ដែលមានក្នុងអតីតកាល​ ព្រះមាន ព្រះភាគទាំងអស់នោះ បានលះនីវរណៈធម៌ទាំង​ ៥​ ដែលជាឧបក្កិលេស របស់ចិត្ត ជាធម៌ធ្វើបា្រជ្ញាឲ្យថយកម្លាំង ទ្រង់មានព្រះហប្ញទ័យតម្កល់មាំល្អ ក្នុងសតិប្បដ្ឋានទាំង ​៤ ចម្រើនពោជ្ឈង្គទាំង ៧ ដោយពិត ទ្រង់ត្រាស់​ដឹង ហើយ នូវអនុត្តរសម្មាសម្ពោធិញ្ញាណ បពិត្រព្រះអង្គដ៏ចម្រើន មួយទៀត ព្រះមានព្រះភាគទាំង​ឡាយណា ជាអរហន្តសម្មាសម្ពុទ្ធ ដែលនឹងមានក្នុង អនាគតកាល ព្រះមានព្រះភាគទាំងអស់នោះ​ នឹងលះនូវនីវរណធម៌ទាំង​ ៥​ ដែលជាឧបក្កិលេសរបស់ចិត្ត ជាធម៌ធ្វើបា្រជ្ញាឲ្យថយកម្លាំង មានព្រះ ហប្ញទ័យតម្កល់មាំល្អ ក្នុងសតិប្បដ្ឋានទាំង ៤ ចម្រើនពោជ្ឈង្គទាំង ៧ ដោយ ពិត ហើយនឹងបាន​ត្រាស់ដឹងនូវ អនុត្តរសម្មាសម្ពោធិញ្ញាណ បពិត្រព្រះអង្គ ដ៏ចម្រើន មួយវិញទៀត ព្រះមានព្រះភាគ ជា​អរហន្តសម្មាសម្ពុទ្ធក្នុង បច្ចុប្បន្នកាលនេះ ក៏លះនីវរណធម៌ទាំង ៥ ដែលជាឧបក្កិលេសរបស់ចិត្ត ជាធម៌ធ្វើបា្រជ្ញាឲ្យថយកម្លាំង ទ្រង់មានព្រះហប្ញទ័យតម្កល់មាំល្អ ក្នុង សតិប្បដ្ឋានទាំង ៤ ចម្រើនពោជ្ឈង្គទាំង ៧ ដោយពិត ហើយត្រាស់ដឹងនូវ អនុត្តរសម្ពោធិញ្ញាណ​ ។ ព្រះមានព្រះភាគគង់ក្នុងបាវាទិកម្ពវ័ន ទៀបស្រុក នាឡន្ទានោះឯង ទ្រង់ធ្វើធម្មីកថាជាច្រើន ដល់ភិក្ខុទាំងឡាយយ៉ាងនេះថា សីលដូច្នេះ សមាធិដូច្នេះ បញ្ញាដូច្នេះ សមាធិដែលអប់រំដោយសីលហើយ រមែងមានផលច្រើន មានអានិសង្សច្រើន បញ្ញាដែលអប់រំដោយសមាធិ ហើយ រមែងមានផលច្រើន មានអនិសង្សច្រើន ចិត្តដែលអប់រំដោយបញ្ញា ហើយ តែងរួចស្រឡះចាកអាសវៈទាំងឡាយដោយពិត គឺកាមាសវៈ ភវាសវៈ អវិជ្ជាសវៈ ។</p>
        <p><a class='ref km' id='km៧៨' href='#km៧៨'>៧៨</a>គ្រាដែលព្រះមានព្រះភាគ គង់នៅក្នុងស្រុកនាឡន្ទា តាមសម គួរដល់ ពុទ្ធអធ្យាស្រ័យហើយ ទ្រង់ត្រាស់ហៅព្រះអានន្ទមានអាយុថា ម្នាល អានន្ទ មកយើងនឹងទៅកាន់បាដលិគ្រាម ។ ព្រះអានន្ទអាយុ ទទួលព្រះ បន្ទូលព្រះមានព្រះភាគដោយ ពាក្យថា​ ព្រះករុណាព្រះអង្គ ។ ទើបព្រះមាន ព្រះភាគ ស្តេចទៅដល់បាដលិគ្រាម ព្រមដោយភិក្ខុសង្ឃជាច្រើន ។ ពួក ឧបាសកនៅ​ក្នុងបាដលិគ្រាម ​បានឮដំណឹងថា​ ព្រះមានព្រះភាគ ទ្រង់ស្តេច មកដល់បាដលិគ្រាមហើយ ។ ទើប​ពួកឧបាសកនៅក្នុងបាដលិគ្រាម នាំគ្នា ចូលទៅគាល់ព្រះមានព្រះភាគ លុះចូលទៅដល់ហើយ ក៏ថ្វាយបង្គំព្រះ មានព្រះភាគ ហើយអង្គុយក្នុងទីសមគួរ ។ ​ពួកឧបាសកនៅក្នុងបាដលិគ្រាម លុះ អង្គុយ​ក្នុងទីដ៏សមគួរហើយ ក៏ក្រាបបង្គំទូលព្រះមានព្រះភាគយ៉ាង នេះថា​ បពិត្រព្រះអង្គដ៏ចម្រើន សូម​ព្រះមានព្រះភាគ ទទួលផ្ទះសម្នាក់ របស់យើងខ្ញុំព្រះអង្គទាំងឡាយ ។ ​ព្រះមានព្រះភាគ ទ្រង់ទទួល​ដោយ តុណ្ហីភាព ។ ​ឯពួកឧបាសកនៅក្នុងបាដលិក្រាម បានដឹងថា ព្រះមាន ព្រះភាគទ្រង់ទទួលហើយ ក៏ក្រោកអំពីអាសនៈ ថ្វាយបង្គំព្រះមានព្រះភាគ ធ្វើប្រទក្សិណហើយ ចូលទៅកាន់ផ្ទះសម្នាក់ លុះចូលទៅដល់ហើយ ក៏ ក្រាលផ្ទះសម្នាក់ ឲ្យមានកម្រាលក្រាលសព្វកន្លែង ហើយតាក់តែងអាសនៈ តម្កល់ក្អមទឹក រៀបចំប្រទីបប្រេង រួចចូលទៅគាល់ព្រះមានព្រះភាគ លុះ ចូលទៅដល់ហើយ ក៏ថ្វាយបង្គំព្រះមានព្រះភាគ ហើយក៏ឋិតនៅក្នុងទីសម គួរ ។ ពួកឧបាសកនៅក្នុងបាដលិគ្រាម លុះឋិតនៅក្នុងទីដ៏សមគួរហើយ បានក្រាបបង្គំទូល ព្រះមានព្រះភាគយ៉ាងនេះថា បពិត្រព្រះអង្គដ៏ចម្រើន ផ្ទះសម្នាក់ យើងខ្ញុំព្រះអង្គបានក្រាលកម្រាលសព្វកន្លែងហើយ អាសនៈ ទាំងឡាយ យើងខ្ញុំព្រះអង្គបានតាក់តែងហើយ ក្អមទឹក យើងខ្ញុំព្រះអង្គ បានតម្កល់ទុកហើយ​ ប្រទីប​ប្រេង យើងខ្ញុំព្រះអង្គបានរៀបចំហើយ បពិត្រ ព្រះអង្គដ៏ចម្រើន​ សូមព្រះមានព្រះភាគសម្គាល់ នូវកាលគួរក្នុងកាលឥឡូវ នេះ ។ លំដាប់នោះឯង ​ព្រះមានព្រះភាគទ្រង់ស្បង់និងបាត្រចីវរក្នុងបុព្វ​ណ្ហ- សម័យ ហើយទ្រង់ស្តេចចូលទៅកាន់ផ្ទះសម្នាក់ព្រមទាំងភិក្ខុសង្ឃ លុះស្តេច ទៅដល់ហើ​យ ទ្រង់ជម្រះព្រះបាទា ហើយស្តេចចូលទៅកាន់ផ្ទះសម្នាក់ ទ្រង់គង់បែរព្រះភក្រ្តទៅទិសខាងកើត ​ផ្អែកនឹងសសរកណ្តាល ​។ ឯភិក្ខុសង្ឃ ក៏លាងបាទារាល់រូប ចូលទៅកាន់ផ្ទះសម្នាក់ ហើយអង្គុយបែរមុខទៅទិស ខាងកើត អែបនឹងជញ្ជាំងខាងលិច គាល់ព្រះមានព្រះភាគ ។ ពួកឧបាសក នៅក្នុងបាដលិគ្រាម ​បានលាងជើងរួចហើយ ចូលទៅកាន់ផ្ទះសម្នាក់អង្គុយ បែរមុខទៅទិសខាង​លិច ​អែបនឹងជញ្ជាំងខាងកើត គាល់ព្រះមានព្រះភាគ ដែរ ។</p>
        <p><a class='ref km' id='km៧៩' href='#km៧៩'>៧៩</a>លំដាប់នោះ ព្រះមានព្រះភាគ ត្រាស់នឹងពួកឧបាសកអ្នក បាដលិគ្រាមថា ម្នាលគហ​បតីទាំងឡាយ​ ទោសនៃបុគ្គលទ្រុស្តសីលនៃ សីលវិបត្តិនេះមាន ​៥​ ប្រការ ។​ ទោសទាំង ៥ ​ប្រការនោះ តើដូចម្តេច ។ ម្នាលគហបតីទាំងឡាយ បុគ្គលទ្រុស្តសីល ​វិបត្តិចាកសីលក្នុងលោកនេះ តែងដល់នៅសេចក្តីវិនាស នៃភោគៈដ៏ធំ មានសេចក្តីប្រមាទជាហេតុ នេះជា ទោសទី​ ១ នៃបុគ្គលទ្រុស្តសីល នៃសីលវិបត្តិ​ ។ ម្នាលគហបតីទាំងឡាយ មួយទៀត កិត្តិសព្ទដ៏អាក្រក់នៃបុគ្គលទ្រុស្តសី​ល វិបត្តិចាកសីល តែងផ្សាយ ទៅសព្វទិស នេះជាទោសទី ២ នៃបុគ្គលទ្រុស្តសីលនៃសីលវិបត្តិ ។ ម្នាល គហបតីទាំងឡាយ​ មួយទៀតបុគ្គលទ្រុស្តសីល វិបត្តិចាកសីល ទោះចូល ទៅរកបរិស័ទណា ៗ គឺខត្តិយបរិស័ទក្តី​​ ព្រាហ្មណបរិស័ទក្តី គហបតិបរិស័ទ ក្តី សមណបរិស័ទក្តី ជាអ្នកមិន​ក្លៀវក្លា ចូលទៅទាំងអៀនអន់ នេះជាទោសទី​​ ៣ នៃបុគ្គលទ្រុស្តសីលនៃសីលវិបត្តិ ។ ម្នាលគហប​តីទាំងឡាយ មួយទៀត បុគ្គលទ្រុស្តសីល វិបត្តិចាកសីល​ ជាបុគ្គលវង្វេង ធ្វើមរណកាល នេះជា ទោ​សទី ៤ នៃបុគ្គលទ្រុស្តសីល នៃសីលវិបត្តិ ។ ម្នាលគហបតីទាំងឡាយ មួយទៀត​ បុគ្គលទ្រុស្តសីល វិបត្តិចាកសីល លុះបែកធ្លាយរាងកាយទៅ​ខាងមុខអំពីសេចក្តីស្លាប់ទៅ ​រមែង​កើតក្នុងកំណើតតិរច្ឆាន ប្រេត អសុរ-កាយ នរក នេះជាទោសទី​ ៥ នៃបុគ្គលទ្រុស្តសីល​ នៃសីលវិប​ត្តិ ។ ម្នាល គហបតីទាំងឡាយ​ ទោសនៃបុគ្គលទ្រុស្តសីល នៃសីលវិបត្តិ មាន ៥ ប្រការ នេះ ឯង ។</p>
        <p><a class='ref km' id='km៨០' href='#km៨០'>៨០</a>ម្នាលគហបតីទាំងឡាយ អានិសង្សនៃបុគ្គលមានសីល នៃសីល-សម្បទានេះ មាន ​៥ ប្រការ ។ អានិសង្ស ៥ ប្រការនោះតើដូចម្តេចខ្លះ ។ ម្នាលគហបតីទាំងឡាយ បុគ្គលមានសីល ដល់ព្រមដោយសីល ក្នុងលោក នេះ​ រមែងបានគំនរទ្រព្យដ៏ធំ ដែលមានសេចក្តីមិនប្រមាទជាហេតុ នេះជា អានិសង្សទី ១ នៃបុគ្គលមានសីល នៃសីលសម្បទា ។​ ម្នាលគហបតីទាំង ឡាយ មួយទៀត កិតិ្តសព្ទដ៏ពីរោះរបស់បុគ្គល មានសីលដល់ព្រមដោយ សីល តែងផ្សាយទៅសព្វទិស នេះជាអានិសង្សទី ២ នៃបុគ្គលមានសីល​ នៃសីលសម្បទា ។ ម្នាលគហបតីទាំងឡាយ មួយទៀត បុគ្គលមាន​សីល ដល់ព្រមដោយសីល ទោះចូលទៅរកបរិស័ទណា ៗ ​គឺខត្តិយបរិស័ទក្តី ព្រាហ្មណបរិស័ទ​ក្តី គហបតីបរិស័ទក្តី សមណបរិស័ទក្តី​ ជាបុគ្គលមាន សេចក្តីក្លៀវក្លា ចូលទៅដោយការមិនអៀន​អន់ នេះជាអានិសង្សទី ៣ នៃបុគ្គលមានសីល នៃសីលសម្បទា ។ ម្នាលគហបតីទាំងឡាយ​ មួយទៀត បុគ្គលមានសីល ដល់ព្រមដោយសីល ជាបុគ្គលមិនវង្វេងធ្វើមរណកាល នេះជាអា​និសង្សទី ៤ នៃបុគ្គលមានសីល នៃសីលសម្បទា ។ ម្នាលគហបតី ទាំងឡាយ មួយទៀត បុគ្គលមាន​សីល ដល់ព្រមដោយសីល លុះបែកធ្លាយ រាងកាយ ខាងមុខអំពីសេចក្តីស្លាប់ទៅ រមែងកើតក្នុង​លោកគឺ មនុស្ស សុគតិ និងឋានសួគ៌ នេះជាអានិសង្សទី ៥ នៃបុគ្គលមានសីល នៃសីលសម្បទា ។ ម្នាលគហបតីទាំងឡាយ អានិសង្សនៃបុគ្គលមានសីល នៃសីលសម្បទា​ មាន ៥ ប្រការនេះឯង ។</p>
        <p><a class='ref km' id='km៨១' href='#km៨១'>៨១</a>លំដាប់នោះ ព្រះមានព្រះភាគ ទ្រង់ញុំាងពួកឧបាសកអ្នក បាដលិគ្រាម ឲ្យឃើញច្បាស់ ឲ្យសមាទាន ឲ្យក្លៀវក្លា ឲ្យរីករាយ ដោយធម្មី-កថា អស់រាត្រីជាច្រើន ហើយទ្រង់​បញ្ជូនទៅដោយព្រះពុទ្ធដីកាថា ម្នាល គហបតីទាំងឡាយ រាត្រីអស់ហើយ ចូរអ្នកទាំងឡាយសម្គាល់នូវកាលដ៏សម គួរ ក្នុងកាលឥឡូវនេះចុះ ។ ពួកឧបាសកអ្នកបាដលិគ្រាម ទទួលព្រះបន្ទូល នៃព្រះមានព្រះភាគ ដោយពាក្យថា ព្រះករុណាព្រះអង្គ ហើយក្រោកអំពី អាសនៈ​ ថ្វាយបង្គំលាព្រះមានព្រះភាគ ធ្វើប្រទក្សិណហើយចេញទៅ ។ កាលដែលពួកឧបាសកអ្នកបាដលិ​គ្រាម ​ចេញទៅមិនយូរប៉ុន្មាន ព្រះមាន ព្រះភាគ​ ក៏ទ្រង់ស្តេចចូលទៅកាន់ផ្ទះស្ងាត់ ។</p>
        <p><a class='ref km' id='km៨២' href='#km៨២'>៨២</a>សម័យនោះឯង សុនីធៈនិងវស្សការព្រាហ្មណ៍ជាមហាមាត្យ ក្នុងដែនមគធៈ នាំគ្នាសាងក្រុង ក្នុងបាដលិគ្រាម​ ដើម្បីការពារពួកសេ្តចក្នុង ដែនវជ្ជី ។ សម័យនោះឯង ទេវតាច្រើនពួក ចំនួនមួយពាន់ ៗ ​គន់មើល ទីដីសង់ផ្ទះ ក្នុងបាដលិគ្រាម ។ ពួកទេវតាដែលមានស័ក្តិធំ គន់មើលទីដីសង់ ផ្ទះ ក្នុងប្រទេសណា​ចិត្តរបស់ស្តេច និងរាជមហាមាត្យទាំងឡាយដែលមាន ស័ក្តិធំ ក៏ឱនទៅដើម្បីសាង និវេសនដ្ឋានក្នុងប្រទេសនោះ ពួកទេវតា ដែល មានស័ក្តិយ៉ាងកណ្តាល​ គន់មើ​លទីដីសង់ផ្ទះក្នុងប្រទេសណា ចិត្តរបស់ ស្តេចនិងរាជមហាមាត្យទាំងឡាយ ដែលមានស័ក្តិយ៉ាងកណ្តាល ក៏ឱនទៅ ដើម្បីសាងនិវេសនដ្ឋាន ក្នុងប្រទេសនោះ ពួកទេវតាដែលមានស័ក្តិទាបគន់ មើលទីដីសង់ផ្ទះក្នុងប្រទេសណា ចិត្តរបស់សេ្តចនិងមហាមាត្យទាំងឡាយ ដែលមានស័ក្តិទាប ក៏ឱនទៅដើម្បីសាងនិវេសដ្ឋាន ក្នុងប្រទេសនោះ ។ ព្រះមានព្រះភាគ បានទតឃើញពួកទេវតាទាំងនោះ ចំនួនមួយពាន់ ៗ កំពុងគន់មើលទីដីសង់ផ្ទះ ក្នុងបាដលិគ្រាមដោយទិព្វចក្ខុដ៏បរិសុទ្ធ កន្លងបង់ នូវចក្ខុ ជារបស់មនុស្សសាមញ្ញ ។ ទើបព្រះមានព្រះភាគ ទ្រង់កើតឡើងក្នុង បច្ចូសសម័យនៃរាត្រី ហើយត្រាស់ហៅព្រះអានន្ទមានអាយុថា ម្នាលអានន្ទ អ្នកណាហ្ន៎ នាំគ្នាសាងក្រុងក្នុងបាដលិគ្រាម ។ ព្រះអានន្ទមានអាយុក្រាប បង្គំទូលថា បពិត្រព្រះអង្គដ៏ចម្រើន សុនីធៈនិងវស្សការព្រាហ្មណ៍ជា មហាមាត្យក្នុងដែនមគធៈ នាំគ្នាសាងក្រុងក្នុងបាដលិគ្រាម ដើម្បីការពារ ពួកស្តេចវជ្ជី ។ ព្រះអង្គទ្រង់ត្រាស់ថា ម្នាលអានន្ទ សក្កទេវារាជបានប្រឹក្សា ជាមួយនឹងពួកទេវតា ដែលឋិតនៅក្នុងឋានតាវត្តិង្ស យ៉ាងណាមិញ ម្នាល អានន្ទ សុនីធៈនិងវស្សការព្រាហ្មណ៍ជាមហាមាត្យ ក្នុងដែនមគធៈ នាំគ្នា សាងក្រុងក្នុងបាដលិគ្រាម ដើម្បីការពារពួកស្តេចវជ្ជី ក៏ដូច្នោះដែរ ម្នាល អានន្ទ ក្នុងទីនេះ តថាគតបានឃើញពួកទេវតាជាច្រើន ទាំងពាន់ ៗ កំពុង គន់មើលទីដីសង់ផ្ទះក្នុងបាដលិគ្រាម ដោយទិព្វចក្ខុដ៏បរិសុទ្ធ កន្លងបង់នូវ ចក្ខុជារបស់មនុស្សសាមញ្ញ ពួកទេវតាដែលមានស័ក្តិធំ គន់មើលទីដីសង់ ផ្ទះក្នុងប្រទេសណា ចិត្តរបស់សេ្តចនិងរាជមហា​មាត្យទាំងឡាយ ដែលមាន ស័ក្តិធំ ក៏ឱនទៅដើម្បីសាងនិវេសនដ្ឋាន ក្នុងប្រទេសនោះ ពួកទេវតាដែ​ល មានស័ក្តិយ៉ាងកណ្តាល​ គន់មើលទីដីសង់ផ្ទះ ក្នុងប្រទេសណា ចិត្តរបស់ ស្តេចនិងរាជមហាមាត្យ ទាំងឡាយដែលមានស័ក្តិយ៉ាងកណ្តាល ក៏ឱនទៅ ដើម្បីសាងនិវេសនដ្ឋានក្នុងប្រទេស​នោះ ពួកទេវតាដែលមានស័ក្តិទាប គន់ មើលទីដីសង់ផ្ទះ ក្នុងប្រទេសណា​ ចិត្តរបស់ស្តេច និងរាជមហាមាត្យទាំង ឡាយ ដែលមានស័ក្តិទាប ក៏ឱនទៅដើម្បីសាងនិងវេសន ដ្ឋានក្នុងប្រទេស នោះ ​ម្នាលអានន្ទ ទីប្រជុំនៃមនុស្សជាអរិយៈ មាននៅកំណត់ត្រឹមណា ផ្លូវ ឈ្មួញមាននៅកំណត់ត្រឹមណា នគរនេះនឹងបានជានគរថ្កុំថ្កើង​មានឈ្មោះ ថាក្រុងបាដលិបុត្រ ហាក់ជាកន្លែងសម្រាប់ស្រាយបង្វេចទ្រព្យ កំណត់ត្រឹម ណោះ ម្នាលអានន្ទ តែក្រុងបាដលិបុត្រនឹងមានសេចក្តីអន្តរាយ​ ៣​ យ៉ាង គឺអន្តរាយ ដោយភ្លើង ១ ដោយទឹក ១ ​ដោយការបែកគ្នា​ ១ ។</p>
        <p><a class='ref km' id='km៨៣' href='#km៨៣'>៨៣</a>គ្រានោះ សុនិធៈនិងវស្សការព្រាហ្មណ៍ ជាមហាមាត្យក្នុងដែន មគធៈ នាំគ្នាចូលទៅ​គាល់ព្រះមានព្រះភាគ លុះចូលទៅដល់ហើយ ក៏ ពោលពាក្យរាក់ទាក់ សំណេះសំណាល ជាមួយ​នឹងព្រះមានព្រះភាគ លុះ បញ្ចប់ពាក្យដែលគួររីករាយ និងពាក្យដែលគួររលឹកហើយ ក៏បានឋិតនៅ ក្នុងទីសមគួរ​ ។ សុនីធៈនិងវស្សការព្រាហ្មណ៍ជាមហាមាត្យ ក្នុងដែនមគធៈ លុះឋិតនៅក្នុងទីសម​គួរហើយ ក៏ក្រាបបង្គំទូលព្រះមានព្រះភាគដូច្នេះថា បពិត្រព្រះអង្គដ៏ចម្រើន សូមព្រះគោតមដ៏ចម្រើន ព្រមដោយភិក្ខុសង្ឃ ទទួលភត្តរបស់យើងខ្ញុំទាំងឡាយ​ ដើម្បីឆាន់ក្នុងថ្ងៃនេះ ។ ព្រះមានព្រះភាគ ទ្រង់​ទទួលដោយតុណ្ហីភាព ។​ លុះសុនីធៈនិងវស្សការព្រាហ្មណ៍ជាមហា-មាត្យក្នុងដែនមគធៈដឹងថា ព្រះមានព្រះភាគទ្រង់ទទួលហើយ ក៏ចូលទៅ កាន់លំនៅរបស់ខ្លួន លុះចូលទៅដល់ហើយ​ បានតាក់តែងខាទនីយ-ភោជនីយាហារដ៏ផ្ចិតផ្ចង់ ក្នុងលំនៅរបស់ខ្លួនរួចហើយ ទើបឲ្យគេក្រាបទូល​ភត្តកាល ដល់ព្រះមានព្រះភាគថា បពិត្រព្រះគោតមដ៏ចម្រើន កាលគួរ ហើយ ភត្តសម្រេចហើយ ។ លំដាប់នោះ ព្រះមានព្រះភាគ ទ្រង់ស្បង់ ប្រដាប់ដោយបាត្រនិងចីវរ ក្នុងបុព្វណ្ហសម័យហើយ ស្តេច​ចូលទៅកាន់ លំនៅរបស់សុនីធៈ និងវស្សការព្រាហ្មណ៍ជាមហាមាត្យក្នុងដែនមគធៈ ព្រម ដោយភិក្ខុសង្ឃ លុះចូលទៅដល់ហើយ ទ្រង់គង់លើអាសនៈដែលគេក្រាល បម្រុង ។ ទើបសុនីធៈនិង​វស្សការព្រាហ្មណ៍ជាមហាមាត្យ ក្នុងដែនមគធៈ អង្គាសភិក្ខុសង្ឃមានព្រះពុទ្ធជាប្រធាន ឲ្យឆ្អែតស្កប់ស្កល់ ដោយខាទនីយ-ភោជនីយាហារ​ ដ៏ផ្ចិតផ្ចង់ដោយដៃខ្លួនឯង ត្រាតែភិក្ខុសង្ឃហាមឃាត់ ។ លំ​ដាប់នោះ​សុនីធៈ និងវស្សការព្រាហ្មណ៍ជា មហាមាត្យក្នុងដែនមគធៈ (កំណត់ដឹងចាំ​) ព្រះមានព្រះភាគទ្រង់សោយស្រេចហើយ ដាក់ព្រះហស្ត ចុះអំពីបាត្រហើយ​ ក៏កាន់យកអាសនៈទាបមួយ ហើយអង្គុយក្នុងទីសមគួរ ។​ លុះសុនីធៈនិងវស្សការព្រាហ្មណ៍ ជាមហាមាត្យក្នុងដែលមគធៈ អង្គុយក្នុងទីដ៏សមគួរហើយ ព្រះមានព្រះភាគក៏ទ្រង់អនុមោទនា ដោយ គាថាទាំងឡាយនេះថា</p>
        <p><a class='ref km' id='km៨៤' href='#km៨៤'>៨៤</a>បុគ្គលជាបណ្ឌិតសម្រេចទីនៅក្នុងប្រទេសណា បានញុំាង បុគ្គលអ្នកមានសីលទាំងឡាយ អ្នកសង្រួម អ្នកប្រព្រឹត្តធម៌ដ៏ប្រសើរ ឲ្យ បរិភោគភោជនាហារក្នុងប្រទេសនុ៎ះ ។ ​បានឧទ្ទិសទក្ខិណាទាន ដល់ពួក ទេវតាដែលឋិតនៅក្នុងប្រទេសនោះ ពួកទេវតាទាំងនោះ ដែលបណ្ឌិតបាន បូជាហើយ ក៏តែងបូជាតបវិញ​ ដែលបណ្ឌិតរាប់អានហើយ ក៏តែងរាប់ អានបណ្ឌិតនោះវិញ​ ។ ​តែងអនុគ្រោះបណ្ឌិតនោះ​ ព្រោះទក្ខិណានុប្បទាន នោះ​ ដូចជាមាតាអនុគ្រោះកូន ដែលកើតអំពីទ្រូងបុរស ដែលទេវតា អនុគ្រោះហើយ រមែងជួបប្រទះនូវ សេចក្តីចម្រើនសព្វកាល ។</p>
        <p><a class='ref km' id='km៨៥' href='#km៨៥'>៨៥</a>លុះព្រះមានព្រះភាគ ទ្រង់អនុមោទនា​ ដោយគាថាទាំងនេះ ដល់សុនីធៈ និងវស្សការ​ព្រាហ្មណ៍ ដែលជាមហាមាត្យក្នុងដែនមគធៈហើយ ទ្រង់ក្រោកអំពី អាសនៈចេញទៅ ។ សម័យ​នោះឯង សុនីធៈនិងវស្សការ-ព្រាហ្មណ៍ ជាមហាមាត្យក្នុងដែនមគធៈ បានដើរតាមព្រះមានព្រះភាគ​អំពី ខាងក្រោយ ៗ ដោយតាំងចិត្តថា​ ថ្ងៃនេះ ព្រះសមណគោតម ទ្រង់សេ្តច ចេញតាមទ្វារណា ទ្វារនោះ នឹងបានឈ្មោះថាគោតទ្វារ ទ្រង់ស្តេចឆ្លងទន្លេ គង្គាត្រង់កំពង់ណា​ កំពង់នោះនឹងបានឈ្មោះ​ថា គោតមតិត្ថៈ ។ ព្រះមាន ព្រះភាគ​ ទ្រង់ស្តេចចេញតាមទ្វារណា ទ្វារនោះក៏បានឈ្មោះថា គោតម​ទ្វារ ចាប់ ដើមតាំងអំពីនោះមក ។ ​លំដាប់នោះ ព្រះមានព្រះភាគ ទ្រង់ស្តេចចូល ទៅត្រង់ទន្លេគង្គានោះ ។ សម័យនោះឯង ទន្លេគង្គាកំពុងពេញប្រៀប ល្មម សត្វក្អែកទំលើមាត់ ច្រាំងឱនផឹកទឹកបាន ។ មនុស្សទាំងឡាយ ដែលបា្រថ្នា នឹងឆ្លងអំពីត្រើយម្ខាង ទៅកាន់ត្រើយម្ខាង​ ពួកខ្លះក៏ស្វែងរកទូក ពួកខ្លះក៏ ស្វែងរកផែ ពួកខ្លះក៏ចងក្បូន ។ ​លំដាប់នោះ​ ព្រះមានព្រះភាគ ស្រាប់តែ បាត់ព្រះអង្គអំពីត្រើ​យទន្លេគង្គាខាងអាយ ទៅបា្រកដ ព្រះអង្គក្នុងត្រើយ ខាងនាយ ព្រមទាំងភិក្ខុសង្ឃ ដូចជាបុរសដែលមានកម្លាំង​ លាកំភួនដៃ ដែលបត់ហើយ ឬបត់កំភួនដៃដែលលាហើយ ។ ព្រះមានព្រះភាគទ្រង់ទត ឃើញមនុស្សទាំងនោះ ពួកខ្លះកំពុងស្វែងរកទូក ពួកខ្លះកំពុងស្វែងរកផែ ពួកខ្លះកំពុងចង​ក្បូន បំណងនឹងឆ្លងអំពីត្រើយម្ខាង ទៅត្រើយម្ខាង ។ ព្រះមានព្រះភាគ ទ្រង់ជា្របច្បាស់នូវ ហេតុនុ៎ះ​ហើយ ក៏ទ្រង់បន្លឺឧទាននេះ ក្នុងវេលានោះថា ជនទាំងឡាយណា ឆ្លងទន្លេនិងស្ទឹង គឺតណ្ហា ដែលជ្រាលជ្រៅធំ ទូលាយបាន ជនទាំងឡាយនោះ រមែងធ្វើស្ពានគឺអរិយមគ្គ លះបង់ទីទំនាប ដែលពេញដោយទឹក ឆ្លងផុតទៅបានចំណែកជន ធម្មតា លុះតែចងក្បូន ទើបឆ្លងទៅបាន ឯពួកជនជាអ្នកបា្រជ្ញ (​មិនបាច់ក្បូន) ក៏ឆ្លងទៅបាន ។</p>
        <p>ចប់ ពុទ្ធភាណវារៈទី ១ ។</p>

        <p><a class='ref km' id='km៨៦' href='#km៨៦'>៨៦</a>លំដាប់នោះ ព្រះមានព្រះភាគ ទ្រង់ត្រាស់នឹងព្រះអានន្ទមាន អាយុថា​ ម្នាលអានន្ទ ម​កយើងនឹងកាន់កោដិគ្រាម ។ ព្រះអានន្ទមានអាយុ ទទួលព្រះបន្ទូលព្រះ មានព្រះភាគថា ព្រះករុណាព្រះអង្គ ។ ទើបព្រះមាន ព្រះភាគ ទ្រង់ស្តេចទៅដល់កោដិគ្រាម ព្រមដោយភិក្ខុសង្ឃជាច្រើន ។ បានឮថា ព្រះមានព្រះភាគ ទ្រង់គង់ក្នុងកោដិគ្រាមនោះ ។ ក្នុងទីនោះឯង ព្រះមានព្រះភាគ ទ្រង់​ត្រាស់នឹងភិក្ខុទាំងឡាយថា ម្នាលភិក្ខុទាំងឡាយ តថាគតក្តី អ្នកទាំងឡាយក្តី ដែលអន្ទោលទៅ ត្រា​ច់រង្គាត់ទៅ (ក្នុងសង្សារ-វដ្ត) អស់កាលជាយូរអង្វែងយ៉ាងនេះ ក៏ព្រោះតែមិនបានត្រាស់ដឹង មិនបាន ចាក់ឆ្លុះនូវអរិយសច្ចទាំង ៤ ។ អរិយសច្ចទាំង​ ៤ នោះ តើដូចម្តេចខ្លះ ។ ម្នាលភិក្ខុទាំងឡាយ ត​ថាគតក្តី អ្នកទាំងឡាយក្តី ដែលអន្ទោលទៅ ត្រាច់ រង្គាត់ទៅ អស់កាលជា យូរអង្វែងយ៉ាងនេះ ក៏ព្រោះតែមិនបានត្រាស់ដឹង មិនបានចាក់ធ្លុះនូវទុក្ខអរិសច្ច ។ ម្នាលភិក្ខុទាំតឡាយ តថាគតក្តី អ្នក​ទាំង ឡាយក្តី ដែលអន្ទោលទៅ ត្រាច់រង្គាត់ទៅ អស់កាលជាយូរអង្វែងយ៉ាងនេះ ក៏ព្រោះតែមិនបានត្រាស់ដឹង មិនបានចាក់ធ្លុះនូវទុក្ខ សមុទយអរិយសច្ច ។ ម្នាលភិក្ខុទាំងឡាយ តថាគតក្តី អ្នកទាំ​ងឡាយក្តី ដែលអន្ទោលទៅ​ ត្រាច់ រង្គាត់ទៅ អស់កាលជាយូរអង្វែងយ៉ាងនេះ ក៏ព្រោះតែមិនបានត្រាស់ដឹង មិនបានចាក់ធ្លុះនូវទុក្ខនិរោធអរិយសច្ច ។ ម្នាលភិក្ខុទាំងឡាយ តថាគតក្តី ​អ្នកទាំងឡាយក្តី ដែលអន្ទោលទៅ ​ត្រាច់រង្គាត់ទៅ អស់កាលជាយូរអង្វែង យ៉ាងនេះ ក៏ព្រោះតែមិនបាន​ត្រាស់ដឹង មិនបានចាក់ធ្លុះនូវទុក្ខនិរោធ-គាមិនីបដិបទាអរិយសច្ច ។ ម្នាលភិក្ខុទាំងឡាយ ទុក្ខអរិយ​សច្ចនោះឯង ដែលបុគ្គលបានត្រាស់ដឹង បានចាក់ធ្លុះហើយ ទុក្ខសមុទយអរិយសច្ច ដែល បុគ្គលបា​នតា្រស់ដឹង បានចាក់ធ្លុះហើយ ទុក្ខនិរោធអរិយសច្ច ដែលបុគ្គល បានត្រាស់ដឹង បានចាក់ធ្លុះហើយ ទុក្ខនិរោធគាមិនីបដិបទាអរិយសច្ច ដែល បុគ្គលបានត្រាស់ដឹង បានចាក់ធ្លុះហើយ ភវតណ្ហា គឺសេចក្តីបា្រថា្នក្នុងភពក៏ សូន្យទៅ ខ្សែគឺតណ្ហាដែលអាចនាំសត្វអំពីភពមួយទៅភពមួយ ក៏អស់ទៅ ភពថ្មីក្នុង កាលឥឡូវនេះក៏មិនមានឡើយ ។ ព្រះមានព្រះភាគ បានត្រាស់ ពាក្យនេះ​ហើយ ព្រះសុគតលុះត្រាស់ពាក្យនេះហើយ ព្រះសាស្តាទ្រង់ត្រាស់ ពាក្យដូច្នេះដទៃអំពីពាក្យនោះ ថា</p>
        <p><a class='ref km' id='km៨៧' href='#km៨៧'>៨៧</a>ការតា្រច់រង្គាត់ទៅអស់កាលជាអង្វែង ក្នុងជាតិនោះ ៗ ឯង ក៏ព្រោះតែមិនបានឃើញនូវអរិយសច្ចទាំង​ ៤ តាមពិត ។ ឯអរិយសច្ចទាំង ៤ នោះ បើបុគ្គលបានឃើញហើយ ខ្សែគឺតណា្ហ ដែលអាចនាំសត្វអំពីភព មួយទៅភពមួយ ក៏ដាច់ហើយ ប្ញសគល់របស់ទុក្ខ ក៏ពុករលួយហើយ ភព ថ្មីទៀតក្នុងកាលឥឡូវនេះ មិនមានឡើយ ។</p>
        <p><a class='ref km' id='km៨៨' href='#km៨៨'>៨៨</a>បានឮថា កាលព្រះមានព្រះភាគ គង់នៅក្នុងកោដិគ្រាមនោះឯង ទ្រង់ ធ្វើធម្មីកថាជា​ច្រើន ចំពោះភិក្ខុទាំងឡាយយ៉ាងនេះថា សីលដូច្នេះ សមាធិដូច្នេះ​ បញ្ញាដូច្នេះ សមាធិដែលអប់រំ ដោយសីលហើយ រមែងមាន ផលច្រើន មានអានិសង្សច្រើន បញ្ញាដែលអប់រំ ដោយសមាធិហើយ រមែង មានផលច្រើន មានអានិសង្សច្រើន ចិត្តដែលអប់រំ ដោយបញ្ញាហើយ រមែងរួចស្រឡះចាកអាសវៈទាំងឡាយ ដោយប្រពៃ គឺ កាមាសវៈ ភវាសវៈ​ អវិជ្ជាសវៈ ។</p>
        <p><a class='ref km' id='km៨៩' href='#km៨៩'>៨៩</a>លុះព្រះមានព្រះភាគ ទ្រង់គង់នៅក្នុងកោដិគ្រាម តាមសមគួរ ដល់ពុទ្ធ អធ្យាស្រ័យ​ហើយ ទ្រង់ត្រាស់ហៅអានន្ទមានអាយុមកថា ម្នាល អានន្ទ មកយើងនឹងទៅកាន់នាទិកគ្រាម ។ ព្រះអានន្ទមានអាយុ ទទួល ព្រះបន្ទូលព្រះមានព្រះភាគថា ព្រះករុណាព្រះអង្គ ។ ទើបព្រះមានព្រះភា​គ ទ្រង់ស្តេចទៅដល់នាទិកគ្រាមនោះ ព្រមទាំងភិក្ខុសង្ឃជាច្រើន ។ បានឮថា ព្រះមានព្រះភាគ ទ្រង់គង់ក្នុងផ្ទះសម្នាក់ដែលធ្វើដោយឥដ្ឋ ក្នុងនាទិកគ្រាម នោះ ។ លំដាប់នោះ ព្រះអានន្ទមានអាយុ ចូលទៅគាល់ព្រះមាន ព្រះភាគ លុះចូលទៅដល់ហើយ ក៏ក្រាបថ្វាយបង្គំព្រះមានព្រះភាគ ហើយអង្គុយក្នុង ទីដ៏សមគួរ ។ ព្រះអានន្ទមានអាយុ លុះអង្គុយក្នុងទីដ៏សមគួរហើយ ក៏ក្រាប បង្គំទូ​ល ព្រះមានព្រះភាគដូច្នេះថា បពិត្រព្រះអង្គដ៏ចម្រើន​ ភិក្ខុឈ្មោះ សាឡ្ហៈធ្វើមរណកាល ក្នុងនាទិកគ្រាម គតិរបស់សាឡ្ហភិក្ខុនោះដូចម្តេច បរលោកដូចម្តេច បពិត្រព្រះអង្គដ៏ចម្រើន ភិក្ខុនីឈ្មោះនន្ទា ធ្វើម​រណកាល ក្នុងនាទិកគ្រាម គតិរបស់ភិក្ខុនីនោះដូចម្តេច បរលោកដូចម្តេច បពិត្រ ព្រះអង្គដ៏ចម្រើន ឧបាសកឈ្មោះសុទត្ត ធ្វើមរណកាលក្នុងនាទិកគ្រាមគតិ របស់ឧបាសកនោះដូចម្តេច បរលោកដូចម្តេច បពិត្រព្រះអង្គដ៏ចម្រើន ឧបាសិកាឈ្មោះ សុជាតា ធ្វើមរណកាលក្នុងនាទិកគ្រាម គតិរបស់ឧបាសិកា នោះ ដូចម្តេច បរលោកដូចម្តេច បពិត្រព្រះអង្គដ៏ចម្រើន ឧបាសកឈ្មោះ កកុធៈ ធ្វើម​រណកាលក្នុងនាទិកគ្រាម គតិរបស់ឧបាសកនោះ ដូចម្តេច​ បរលោកដូចម្តេច បពិត្រព្រះអង្គដ៏ចម្រើន ឧបាសកឈ្មោះ ការឡិម្កៈ ។ បេ ។ បពិត្រព្រះអង្គដ៏ចម្រើន ឧបាសកឈ្មោះនិកដៈ ។ បេ ។ បពិត្រព្រះអង្គដ៏ ចម្រើន ឧបាសកឈ្មោះកដិស្សហៈ ។ បេ ។​ បពិត្រព្រះអង្គដ៏ចម្រើន ឧបាសក ឈ្មោះតុដ្ឋៈ ។ បេ ។ បពិត្រព្រះអង្គដ៏ចម្រើន ឧបាសកឈ្មោះសន្តុដ្ឋៈ ។ បេ ។ បពិត្រព្រះអង្គដ៏ចម្រើន ឧបាសក​ឈ្មោះភដៈ ។ បេ​ ។ បពិត្រព្រះអង្គដ៏ ចម្រើន ឧបាសកឈ្មោះសុភដៈ ធ្វើមរណកាលក្នុងនាទិកគ្រាម គតិរបស់ ឧបាសកនោះដូចម្តេច បរលោកដូចម្តេច ។ ព្រះមានព្រះភាគទ្រង់ត្រាស់ថា ម្នាលអានន្ទ សាឡ្ហភិក្ខុបានធ្វើឲ្យជាក់ច្បាស់​ ដោយបញ្ញាដ៏ឧត្តម ដោយខ្លួន ឯង នូវចេតោវិមុត្តិនិង បញ្ញាវិមុត្តិ មិន​មានអាសវៈ ព្រោះអស់ទៅនៃអាសវៈ សម្រេចសម្រាន្តនៅដោយឥរិយាបថទាំង ៤ ក្នុងបច្ចុប្បន្ន ម្នាលអានន្ទ នន្ទា-ភិក្ខុនីជាឱបបាតិកសត្វ បរិនិព្វានក្នុងសុទ្ធាវាសព្រហ្មលោកនោះ ជាបុគ្គល លែងវិលត្រឡប់ចាកលោកនោះ ព្រោះអស់ទៅនៃសំយោជនៈ ៥ ជា ចំណែកខាងក្រោម (អនាគាមី) ម្នា​លអានន្ទ សុទត្តឧបាសក​ជាសកទាគាមី ​ត្រឡប់មកកាន់លោកនេះម្តងទៀត នឹងធ្វើនូវទីបំផុតនៃទុក្ខ ព្រោះអស់ទៅ នៃសំយោជនៈ​ ៣ ដោយមានរាគៈ ​ទោសៈ មោហៈ ស្រាលស្តើង ម្នាល អានន្ទ សុជាតាឧបាសិកា ជាសោតាបន្នបុគ្គល ជាបុគ្គលលែងធ្លាក់ទៅក្នុង អបាយ ជាបុគ្គលទៀង​ មានការត្រាស់ដឹងទៅខាងមុខ ព្រោះអស់ទៅនៃ សំយោជនៈ ៣ ម្នាលអានន្ទ​ កកុធៈឧបាសក ជាឱបបាតិកសត្វ បរិនិព្វានក្នុង​សុទ្ធាវាសព្រហ្មលោកនោះ ជាបុគ្គលលែងវិលត្រឡប់ចាលោកនោះ ព្រោះ អស់ទៅនៃសំយោជនៈ ៥ ជាចំណែកខាងក្រោម ម្នាលអានន្ទ ការឡិម្ភ-ឧបាសក ។ បេ ។ ​ម្នាលអានន្ទ​ និកដឧបាសក ។ ម្នាលអានន្ទ កដិស្សហ-ឧបាសក ។ ម្នាលអានន្ទ តុដ្ឋឧបាសក ។ ម្នាលអានន្ទ សន្តុដ្ឋឧបាសក ម្នាលអានន្ទ ភដឧបាសក ។ ម្នាលអានន្ទ សុភដឧបាសក ជាឱបបាតិកសត្វ បរិព្វានក្នុង សុទ្ធាវាសព្រ​ហ្មលោកនោះ ជាបុគ្គលលែងវិលត្រឡប់ចាក លោកនោះ​ព្រោះអស់ទៅ នៃសំយោជនៈ ​៥ ជាចំណែកខាងក្រោម ម្នាល អានន្ទ​ ពួកឧបាសកជាង​ ៥០ នាក់ ដែលធ្វើមរណកាលក្នុងនាទិកគ្រាម សុទ្ធ តែជាឱបបាតិកសត្វ បរិនិព្វានក្នុងសុទ្ធាវាសព្រហ្មលោកនោះ ជាបុគ្គល លែងវិលត្រឡ​ប់ ចាកលោកនោះ​ ព្រោះអស់ទៅនៃសំយោជនៈ ៥ ជា ចំណែកខាងក្រោម ម្នាលអានន្ទ ពួកឧបាសក ៩៦ នាក់ ដែលធ្វើមរណកាល​ ក្នុងនាទិកគ្រាម សុទ្ធតែជាសកទាគាមី ត្រឡប់មកកាន់លោកនេះម្តងទៀត នឹងធ្វើនូវទីបំផុតនៃទុក្ខ ព្រោះអស់ទៅនៃសំយោជនៈ​ ៣ មានរាគៈ ទោសៈ​ មោហៈ ស្រាល ស្តើង ម្នាលអានន្ទ​​ ពួកឧបាសក ៥១០ នាក់ ដែលធ្វើ មរណកាល ក្នុងនាទិកគ្រាម សុទ្ធតែជាសោតាបន្នបុគ្គល ជាបុគ្គលលែងធ្លាក់ ទៅ ក្នុងអបាយ ជាបុគ្គលទៀង មានសេចក្តីត្រាស់ដឹងទៅខាងមុខ​ ព្រោះអស់ ទៅនៃសំយោជនៈ ៣​ ម្នាលអានន្ទ​ សត្វដែល ជាមនុស្សធ្វើមរណកាល ដោយហេតុណា ហេតុនោះមិនជាអស្ចារ្យទេ ព្រោះកាលបើ មនុស្សនោះ ៗ ធ្វើមរណកាលហើយ អ្នកទាំងឡាយមុខជានឹងមករកតថាគត ហើយសួរនូវ ដំណើរនុ៎ះ ម្នាលអានន្ទ នេះជាសេចក្តីលំបាកដល់តថាគតណាស់​ ម្នាល អានន្ទ ព្រោះហេតុនោះ អរិយសាវ័កប្រកបដោយ​ធម្មបរិយាយណា កាល បើបា្រថ្នានឹងព្យាករ ក៏គប្បីព្យាករខ្លួនឯង ដោយខ្លួនឯងថា អាត្មាអញអស់​នរកហើយ អស់កំណើតតិរច្ឆានហើយ​ អស់បេត្តិវិស័យហើយ អស់អបាយ-ទុគ្គតិវិនិបាតហើយ អា​ត្មាអញជាសោតាបន្នបុគ្គល លែងធ្លាក់ចុះហើយ ជាបុគ្គលទៀង មានសេចក្តីត្រាស់ដឹងទៅក្នុងខាងមុខ ដូច្នេះ តថាគតនឹង សំដែង ធម្មបរិយាយនោះឈ្មោះធម្មាទាសៈ (ធម៌ដូចកញ្ចក់ធ្លុះ) ម្នាលអានន្ទ អរិយសាវ័ក ប្រកបដោយធម្មបរិយាយណា​ កាលបើត្រូវការនឹងព្យាករ ក៏គប្បីព្យាករខ្លួនឯង ដោយខ្លួនឯងថា អាត្មាអញអស់នរកហើយ អស់ កំណើតតិរច្ឆានហើយ អស់បេត្តិវិស័យ​ហើយ អស់អបាយទុគ្គតិវិនិបាត ហើយ អាត្មាអញជាសោតាបន្នបុគ្គល លែងធ្លាក់ចុះហើយ ជាបុគ្គ​លទៀង មានសេចក្ដីត្រាស់ដឹងទៅក្នុងខាងមុខ ដូច្នេះ ចុះធម្មបរិយាយឈ្មោះ ធម្មា-ទាសៈនោះ​ តើដូចម្តេច ម្នាលអានន្ទ អរិយសាវ័កក្នុងសាសនានេះ ប្រកប ដោយសេចក្តីជ្រះថ្លាមិនញាប់ញ័រក្នុងព្រះពុទ្ធថា ព្រះមានព្រះភាគអង្គនោះ ទ្រង់ធ្លាយចាកកិលេស ​ទ្រង់ត្រាស់ដឹងដោយព្រះអង្គឯងដោ​យប្រពៃ ទ្រង់ បរិបូណ៌ដោយវិជ្ជានិងចរណៈ ទ្រង់ដល់នូវសុន្ទរស្ថាន ទ្រង់ជ្រាបច្បាស់នូវ ត្រៃលោក ទ្រង់ប្រសើរដោយសីលាទិគុណ ទ្រង់ទូន្មាននូវបុរសដែលគួរ ទូន្មានបាន ទ្រង់ជាគ្រូនៃទេវតា និងមនុស្សទាំងឡាយ ទ្រង់ត្រាស់ដឹងនូវ អរិយសច្ចធម៌ ទ្រង់លែងវិល ត្រឡប់មកកាន់ភពថ្មីទៀតដូច្នេះ អរិយសាវ័ក ប្រកប ដោយសេចក្តីជ្រះថ្លា មិនញាប់ញ័រក្នុងព្រះធម៌ថា ធម៌ដែលព្រះមាន ព្រះភាគ ទ្រង់សំដែងហើយដោយប្រពៃ ជាធម៌ដែលអរិយបុគ្គលគប្បីឃើញ ច្បាស់ដោយខ្លួនឯង ជាធម៌ឲ្យ​នូវផលមិនរង់ចាំកាល ជាធម៌គួរនឹងហៅថា អ្នកចូរចូលមកមើលដូច្នេះបាន ជាធម៌ដែលអរិយបុគ្គ​លគប្បី បង្អោនចូល មកទុកក្នុងខ្លួន ជាធម៌ដែលអ្នកបា្រជ្ញទាំងឡាយមាន ឧគ្ឃដិតញ្ញូបុគ្គលជា ដើម គប្បីដឹងដោយជាក់ច្បាស់ក្នុងចិត្តនៃខ្លួនដូច្នេះ អរិយសាវ័ក ប្រកប ដោយសេចក្តីជ្រះថ្លា​ មិនញាប់ញ័រ​ ក្នុងព្រះសង្ឃថា ពួកនៃសាវ័ករបស់ ព្រះមានព្រះភាគ ប្រតិបតិ្តដោយប្រពៃ ពួកនៃសាវ័ក របស់ព្រះមា​នព្រះភាគ ប្រតិបត្តិដោយត្រង់ ពួកនៃសាវ័ករបស់ព្រះមានព្រះភាគ​ ប្រតិបត្តិដើម្បីព្រះ និព្វាន ពួកនៃ​សាវ័ក របស់ព្រះមានព្រះភាគ ប្រតិបត្តិដោយសមគួរ ព្រះ សង្ឃទាំងអស់នោះ បើរាប់ជាគូនៃបុរស​មាន ៤ បើរាប់រៀងជាបុរសបុគ្គល មាន ៨ ពួកសាវ័ករបស់ព្រះមានព្រះភាគនុ៎ះ លោកគួរទទួលនូ​វចតុប្បច្ច័យ ដែលគេនាំមកបូជា លោកគួរទទួលនូវអាគន្តុកទាន លោកគួរទទួលនូវ ទក្ខិណាទាន​ ជាបុគ្គលដែលសត្វលោកគប្បីធ្វើអញ្ជលិកម្ម ជាបុញ្ញក្ខេត្ត ដ៏ប្រសើររបស់សត្វលោកដូច្នេះ អរិយសាវ័កប្រកបហើយដោយសីល ជាទី គាប់ចិត្តរបស់ព្រះអរិយៈ ជាសីលមិនដាច់ មិនធ្លុះ មិន​ពពាល មិនពព្រុះ ជាសីលរបស់មនុស្សអ្នកជាជាសីល ដែលអ្នកបា្រជ្ញសរសើរ ជាសីលមិន ជ្រោក​ជ្រាកដោយតណ្ហា និងទិដ្ឋិ ជាសីលញុំាង សមាធិឲ្យប្រព្រឹត្តទៅបាន ម្នាលអានន្ទ អរិយសាវ័ក ប្រកបដោយធម្មចរិយាយណា កាលបើត្រូវការ នឹងព្យាករ ក៏គប្បីព្យាករខ្លួនឯង ដោយខ្លួនឯងថា អាត្មាអញអស់នរក ហើយ អស់កំណើតតិរច្ឆានហើយ អស់បេត្តិវិស័យហើយ អស់អបាយទុគ្គតិវិនិបាត ហើយ អាត្មាអញជាសោតាបន្នបុគ្គល លែងធ្លាក់ចុះហើយ ជាបុគ្គលទៀង មាន សេចក្តីត្រាស់ដឹងទៅខាងមុខដូច្នេះ ធម្មបរិយាយនេះឯង ហៅថា ធម្មាទាសៈ ។ បានឮ ថាព្រះមានព្រះភាគគង់ក្នុងផ្ទះសម្នាក់ ធ្វើដោយឥដ្ឋ ក្នុងនាទិកគ្រាមនោះឯង ទ្រង់ធ្វើ​ធម្មីកថា ជាច្រើនដល់ភិក្ខុទាំងឡាយយ៉ាង នេះថា សីលដូច្នេះ សមាធិដូច្នេះ បញ្ញាដូច្នេះ សមាធិដែលអប់រំដោយ សីលហើយ រមែងមានផលច្រើន មានអានិសង្សច្រើន បញ្ញាដែលអប់រំ ដោយសមា​ធិហើយ រមែងមានផលច្រើន មានអានិសង្សច្រើន ចិត្តដែល អប់រំដោយ បញ្ញាហើយ រមែងរួចស្រ​ឡះចាកអាសវៈទាំងឡាយ ដោយប្រពៃ គឺកាមាសវៈ ភវាសវៈ អវិជ្ជាសវៈ ។</p>
        <p><a class='ref km' id='km៩០' href='#km៩០'>៩០</a>លុះព្រះមានព្រះភាគ ទ្រង់គង់នៅក្នុងនាទិកគ្រាម តាមសមគួរ ដល់ពុទ្ធ អធ្យាស្រ័យ​ហើយ ទ្រង់ត្រាស់នឹងព្រះអានន្ទមានអាយុថា ម្នាល អានន្ទ មកយើងនឹងទៅកាន់ក្រុងវេសាលី ។ ព្រះអានន្ទមានអាយុ ទទួល ព្រះបន្ទូលព្រះមានព្រះភាគថា ព្រះករុណាព្រះអង្គ ។ ទើបព្រះមានព្រះ​ភាគ ទ្រង់ស្តេចទៅដល់ក្រុងវេសាលី ព្រមដោយភិក្ខុសង្ឃជាច្រើនរូប ។ បានឮថា ព្រះមានព្រះ​ភាគទ្រង់គង់ក្នុងអម្ពបាលិវ័ន ទៀបក្រុងវេសាលីនោះ ។ ក្នុងទី នោះឯង ព្រះមានព្រះភាគត្រាស់នឹ​ងភិក្ខុទាំងឡាយថា ម្នាលភិក្ខុទាំងឡាយ​ ភិក្ខុត្រូវមានសតិនិងសម្បជញ្ញៈ នេះជាពាក្យប្រៀនប្រដៅ​របស់តថាគត ដល់ អ្នកទាំងឡាយ ។ ម្នាលភិក្ខុទាំងឡាយ ឯភិក្ខុមានសតិនោះ តើដូចម្តេច ។ ម្នាល​ភិក្ខុទាំងឡាយ ភិក្ខុក្នុងសាសនានេះ ពិចារណាកាយក្នុងកាយជា ប្រក្រតី ជាអ្នកមានព្យាយាម ជា​គ្រឿងដុតកម្ដៅនូវកិលេស ដឹងខ្លួនមានសតិ កម្ចាត់បង់នូវអភិជ្ឃា និងទោមនស្សក្នុងលោក គឺ កាយ ឬឧបាទានក្ខន្ធ ។ ក្នុងវេទនាទាំងឡាយ ។ ក្នុងចិត្ត ។ ភិក្ខុពិចារណាធម៌ ក្នុងធម៌ទាំងឡាយ​ជាប្រក្រតី ជាអ្នកមានព្យាយាម ជាគ្រឿងដុតកម្ដៅនូវកិលេស ដឹងខ្លួនមាន សតិ កម្ចាត់បង់នូវអភិជ្ឃានិងទោមនស្សក្នុងលោក ។ ម្នាលភិក្ខុទាំងឡាយ ភិក្ខុជាអ្នកមានសតិយ៉ាងនេះឯង ។ ម្នាលភិក្ខុទាំងឡាយ ភិក្ខុជាអ្នកមាន សម្បជញ្ញៈ តើដូចម្តេច ។ ម្នាលភិក្ខុទាំងឡាយ​ ភិក្ខុក្នុងសាសនានេះ ធ្វើនូវ សេចក្តីដឹងខ្លួន ក្នុងកិរិយាឈានទៅមុខ និងការឈានថយក្រោយ ធ្វើនូវ សេចក្តីដឹងខ្លួន ក្នុងកិរិយាក្រឡេកមើលទៅមុខ និងក្រឡេកមើលទៅខាង ធ្វើនូវសេចក្តីដឹង​ខ្លួនក្នុង កិរិយាអង្កុញ និងកិរិយាលាតលាដៃជើង ធ្វើនូវ សេចក្តីដឹងខ្លួន ក្នុងកិរិយាទ្រទ្រង់សង្ឃាដី និងបាត្រចីវរ ធ្វើនូវសេចក្តីដឹងខ្លួន ក្នុងកិរិយាស៊ី ផឹក ទំពា ក្រេបជញ្ជក់ ធ្វើនូវសេចក្តីដឹងខ្លួន ក្នុង​កិរិយា បន្ទោបង់ឧច្ចារៈ និងបស្សាវៈ ធ្វើនូវសេចក្តីដឹងខ្លួន ក្នុងកិរិយាដើរ ឈរ អង្គុយ ដេកលក់ ភ្ញា​ក់និយាយ និងការស្ងៀម ។ ម្នាលភិក្ខុទាំងឡាយ ភិក្ខុជាអ្នកមាន សម្បជញ្ញៈយ៉ាងនេះឯង ។ ម្នាល​ភិក្ខុទាំងឡាយ ភិក្ខុត្រូវមានសតិ និង សម្បជញ្ញៈ នេះជាពាក្យប្រៀនប្រដៅរបស់តថាគត ចំពោះអ្នក​ទាំងឡាយ ។</p>
        <p><a class='ref km' id='km៩១' href='#km៩១'>៩១</a>ស្រីផ្កាមាសឈ្មោះអម្ពបាលី បានឮដំណឹងថា ព្រះមានព្រះភាគ ទ្រង់សេ្តច មកដល់ ក្រុងវេសាលីហើយ ទ្រង់គង់នៅក្នុងអម្ពវ័នរបស់អាត្មា អញ ទៀបក្រុងវេសាលី ។ ទើបស្រីផ្កាមា​សឈ្មោះអម្ពបាលី ឲ្យគេរៀបចំ យានទាំងឡាយដ៏ថ្លៃថ្លា ហើយឡើងជិះ លើយានដ៏ថ្លៃថ្លា ចេញអំ​ពីក្រុង វេសាលី ដោយយានដ៏ថ្លៃថ្លា បរសំដៅ ទៅកាន់អារាមរបស់ខ្លួន ទៅដោយ យានកំណត់ត្រឹ​មទីដែលបរយានទៅបាន រួចចុះអំពីយានដើរទៅ ដោយ ជើងទទេ ចូលទៅកាន់ព្រះមានព្រះភាគ លុះចូលទៅដល់ហើយ ក៏ក្រាប ថ្វាយបង្គំព្រះមានព្រះភាគ ហើយអង្គុយក្នុងទីដ៏សមគួរ ។ លុះស្រីផ្កាមាស ឈ្មោះអម្ពបាលី អង្គុយក្នុងទីដ៏សមគួរហើយ ព្រះមានព្រះភាគទ្រង់ពន្យល់ ឲ្យ​ឃើញច្បាស់ ឲ្យកាន់យក ឲ្យអាចហាន ឲ្យរីករាយ ដោយធម្មីកថា ។ លំដាប់នោះ ស្រីផ្កាមាស​ឈ្មោះអម្ពបាលី លុះព្រះមានព្រះភាគទ្រង់ពន្យល់ ​ឲ្យឃើញច្បាស់ ឲ្យកាន់យក ឲ្យអាចហាន ឲ្យ​រីករាយ ដោយធម្មីកថាហើយ ក៏ក្រាបបង្គំទូលព្រះមានព្រះភាគដូច្នេះថា បពិត្រព្រះអង្គដ៏ចម្រើន សូ​មព្រះ មានព្រះភាគ ព្រមទាំងភិក្ខុសង្ឃទទួលភត្តខ្ញុំម្ចាស់ ដើម្បីឆាន់ក្នុងថ្ងៃស្អែក ។ ព្រះមានព្រះភាគ​ទ្រង់ទទួលដោយតុណ្ហីភាព ។ នាងអម្ពបាលី ជាស្រីផ្កា មាសដឹងថា ព្រះមានព្រះភាគទ្រង់ទទួលនិ​មន្តហើយ ក៏ក្រោកចាកអាសនៈ ថ្វាយបង្គំព្រះមានព្រះភាគ ធ្វើប្រទក្សិណហើយចេញទៅ ។</p>
        <p><a class='ref km' id='km៩២' href='#km៩២'>៩២</a>ពួកស្តេចលិច្ឆវីអ្នកនៅក្នុងក្រុងវេសាលី បានឮដំណឹងថា ព្រះ មានព្រះភាគ ទ្រង់ស្តេច​មកដល់ក្រុងវេសាលីហើយ ទ្រង់គង់នៅក្នុងអម្ព-បាលិវ័ន ទៀបក្រុងវេសាលី ។ ទើបស្តេចលិច្ឆវី​ទាំងនោះ ឲ្យគេរៀបចំយាន ទាំងឡាយដ៏ថ្លៃថ្លា​ ហើយឡើងគង់លើយានដ៏ថ្លៃថ្លា ចេញអំពីក្រុង​វេសាលី ដោយយានដ៏ថ្លៃថ្លា ។ បណ្តាស្តេចលិច្ឆវី ទាំងនោះ ស្ដេចលិច្ឆវី ពួកខ្លះ ជា ពួកខៀវ មានសម្បុរខៀវ មានសំពត់ខៀវ មានគ្រឿងប្រដាប់ក៏ខៀវ ស្តេច លិច្ឆវីពួកខ្លះ ជាពួកលឿង មាន​សម្បុរលឿង មានសំពត់លឿង មានគ្រឿង ប្រដាប់ក៏លឿង ស្តេចលិច្ឆវីពួកខ្លះ ជាពួកក្រហម មានសម្បុរក្រហម មាន សំពត់ក្រហម មានគ្រឿងប្រដាប់ក៏ក្រហម ស្តេចលិច្ឆវីពួកខ្លះ ជាពួកស មាន សម្បុរស មានសំពត់ស មានគ្រឿងប្រដាប់ក៏ស ។ លំដាប់នោះ នាងអម្ពបាលី ផ្កាមាស បំប៉ះភ្លៅដោយភ្លៅ បំប៉ះកង់ដោយកង់ បំប៉ះនឹមដោយនឹម (នៃ យាន) របស់ពួកស្តេចលិច្ឆវីកំឡោះ ៗ ។ ឯស្តេចលិច្ឆវី ទាំងនោះ មានបន្ទូល និងនាងអម្ពបាលីផ្កាមាស យ៉ាងនេះថា ម្នាលមេអម្ពបាលី ហេតុអ្វីក៏ នាង បំប៉ះភ្លៅដោយភ្លៅ បំប៉ះកង់ដោយកង់ បំប៉ះនឹមដោយនឹម (នៃយាន) របស់ ពួកស្តេច​លិច្ឆវីកំឡោះ ៗ ។ នាងអម្ពបាលីឆ្លើយថា បពិត្រព្រះអយ្យបុត្រ ទាំងឡាយ​ បានជាខ្ញុំម្ចាស់ ធ្វើយ៉ាង​នោះ ព្រោះខ្ញុំម្ចាស់បាននិមន្តព្រះមាន ព្រះភាគ ព្រមទាំងភិក្ខុសង្ឃដើម្បីឆាន់ភត្ត ក្នុងថ្ងៃស្អែក ។ ពួក​ស្តេចលិច្ឆវីមាន បន្ទូលថា ម្នាលមេអម្ពបាលី នាងចូរឲ្យភត្តនេះមក យើងដោយតម្លៃ​ ចំនួន ១ សែន​កហាបណៈចុះ ។ នាងអម្ពបាលីឆ្លើយថា បពិត្រព្រះអយ្យបុត្រទាំង ឡាយ ទុកជាព្រះអង្គ ប្រទានក្រុងវេសាលី ព្រមទាំងជនបទដល់ខ្ញុំម្ចាស់ ក៏ខ្ញុំម្ចាស់ មិនព្រមថ្វាយនូវភត្តដ៏ប្រសើរយ៉ាងនេះឡើយ​ ។ គ្រានោះ ស្តេច លិច្ឆវីទាំងនោះ ផ្ទាត់ម្រាម ព្រះហស្តហើយ ពោលថា ម្នាលគ្នាយើង ពួក យើង នា​ងអម្ពបាលីឈ្នះបានហើយ តើហ៎្នម្នាលគ្នាយើង ពួកយើងត្រូវនាង អម្ពបាលីបញ្ឆោតបានហើយហ្ន៎ ។ គ្រានោះ ស្តេចលិច្ឆវីទាំងនោះ ក៏បរយាន ទៅកាន់អម្ពបាលិវ័ន ។ ព្រះមានព្រះភាគ ទ្រង់ទតឃើ​ញស្តេចលិច្ឆវី ទាំង នោះ មកអំពីចម្ងាយ លុះទតឃើញហើយ ក៏ទ្រង់ត្រាស់ នឹងភិក្ខុទាំងឡាយ ថា ​ម្នាលភិក្ខុទាំងឡាយ ពួកភិក្ខុណា មិនដែលឃើញពួកទេវតា នៅក្នុងឋាន តវត្តិង្ស ម្នាលភិក្ខុទាំងឡាយ ភិក្ខុទាំងនោះចូរមើលលិច្ឆវីបរិស័ទ ចូរសង្គេត មើលលិច្ឆវីបរិស័ទ ពិនិត្យមើល លិច្ឆវីបរិស័ទ ដែលប្រហែលគ្នានឹងទេវតា នៅក្នុងឋានតាវតិ្តង្ស ។ គ្រានោះ ស្តេចលិច្ឆវីទាំងនោះ ក៏ទៅដោយយាន កំណត់ត្រឹមទីដែលបរយានទៅបាន​ ហើយចុះអំពីយាន ស្តេចទៅដោយ ព្រះបាទា ចូលទៅគាល់ព្រះមានព្រះភាគ លុះចូលទៅដល់ហើយ ក៏ក្រាប ថ្វាយបង្គំព្រះមានព្រះភាគ រួចគង់​ទីសមគួរ ។​ លុះស្តេចលិច្ឆវីទាំងនោះ គង់ក្នុងទីសមគួរហើយ ព្រះមានព្រះភាគទ្រង់ពន្យល់ ឲ្យឃើញច្បាស់ ឲ្យ កាន់យក ឲ្យអាចហាន ឲ្យរីករាយ ដោយធម្មីកថា ។ ស្តេចលិច្ឆវីទាំងនោះ​ លុះព្រះមានព្រះភាគ ទ្រង់ពន្យល់ ឲ្យឃើញច្បាស់ ឲ្យកាន់យក ឲ្យអាច ហាន ឲ្យរីករាយ ដោយ​ធម្មីកថាហើយ ក៏ក្រាបបង្គំទូលព្រះមានព្រះភាគ យ៉ាងនេះថា បពិត្រព្រះអង្គដ៏ចម្រើន សូមព្រះមានព្រះភាគព្រមទាំងព្រះ ភិក្ខុសង្ឃ ទទួលភត្តរបស់យើងខ្ញុំព្រះអង្គ ដើម្បីឆាន់ក្នុងថ្ងៃស្អែ​ក ។ ព្រះមាន ព្រះភាគ ទ្រង់ត្រាស់ថា ម្នាលលិច្ឆវីទាំងឡាយ តថាគតបានទទួលភត្ត របស់ នាងអម្ព​បាលីផ្កាមាស ដើម្បីឆាន់ក្នុងថ្ងៃស្អែករួចទៅហើយ ។​ លំដាប់នោះ ស្តេចលិច្ឆវី ទាំងនោះផ្ទាត់ម្រាម​ព្រះហស្តហើយ ពោលថា ម្នាលគ្នាយើង ពួក យើងឲ្យនាងអម្ពបាលី ឈ្នះបានហើយតើហ្ន៎ ម្នាលគ្នាយើង ពួកយើងឲ្យនាង អម្ពបាលីបញ្ឆោតបានហើយហ្ន៎ ។ លំដាប់នោះ ស្តេចលិច្ឆវីទាំង​នោះ​ត្រេកអរ រីករាយនឹងភាសិត របស់ព្រះមានព្រះភាគ ហើយ ក៏ក្រោកចាអាសនៈថ្វាយ បង្គំព្រះ​មានព្រះភាគ ធ្វើប្រទក្សិណហើយចេញទៅ ។ លុះកន្លងរាត្រីនោះ ទៅហើយ នាងអម្ពបាលីផ្កាមាស តាក់តែងខាទនីយភោជនីយាហារ ដ៏ថ្លៃថ្លា ក្នុងអារាមរបស់ខ្លួនហើយ ឲ្យបម្រើទៅក្រាបទូលភត្តកាល ចំពោះព្រះមាន ព្រះភាគថា បពិត្រព្រះអង្គដ៏ចម្រើន កាលគួរហើយ ភត្តសម្រេចហើយ ។ គ្រានោះ ព្រះមានព្រះភាគ ទ្រង់ស្បង់និងបាត្រចីវរអំពី ព្រលឹមស្តេចសំដៅ ទៅកាន់ទីអង្គាស ចង្ហាន់របស់នាងអម្ពបាលីផ្កាមាស ព្រមទាំងភិក្ខុសង្ឃ លុះស្តេចទៅដល់ហើយ ក៏គង់លើ​អាសនៈដែលគេក្រាលថ្វាយ ។ គ្រានោះ​នាងអម្ពបាលីផ្កាមាស បានអង្គាសភិក្ខុសង្ឃ មានព្រះពុទ្ធ​ជាប្រធាន ដោយ ខាទនីយភោជនីយាហារ ដ៏ឆ្ងាញ់ពីសារដោយដៃខ្លួនឯង ឲ្យឆ្អែតស្កប់ស្កល់ ត្រាតែហាមឃាត់ ​។ លំដាប់នោះ នាងអម្ពបាលីផ្កាមាស កំណត់ដឹងថា ព្រះមានព្រះភាគ​ទ្រង់សោយស្រេចហើយ លែងលូកព្រះហស្តទៅក្នុងបាត្រ ហើយ ក៏កាន់យកអាសនៈទាបមួយ​អង្គុយក្នុងទីដ៏សមគួរ ។ នាងអម្ពបាលីផ្កា មាស លុះអង្គុយក្នុងទីដ៏សមគួរហើយ ទើបក្រាបបង្គំ​ទូលព្រះមានព្រះភាគ ថា បពិត្រព្រះអង្គដ៏ចម្រើន ខ្ញុំព្រះអង្គសូមថ្វាយអារាមនេះ ដល់ព្រះភិក្ខុ-សង្ឃ មានព្រះពុទ្ធជាប្រធាន ។ ព្រះមានព្រះភាគក៏ទ្រង់ទទួលនូវអារាម ។ លំដាប់នោះ ព្រះមានព្រះភាគ ទ្រង់ញុំាងនាងអម្ពបាលីផ្កាមាស​ ឲ្យឃើញ ច្បាស់ ឲ្យកាន់យក ឲ្យអាចហាន​ ឲ្យរីករាយ ដោយធ​ម្មីកថា ហើយទ្រង់ ក្រោកចាកអាសនៈស្តេចចេញទៅ ។ បានឮថា ព្រះមានព្រះភាគដែលទ្រង់ គង់​ក្នុងអម្ពបាលិវ័ន ទៀបក្រុងវេសាលីនោះ ទ្រង់ធ្វើធម្មីកថា ជាច្រើនដល់ ភិក្ខុទាំងឡាយយ៉ាងនេះថា ​សីលដូច្នេះ សមាធិដូច្នេះ បញ្ញាដូច្នេះ សមាធិ ដែលអប់រំដោយសីលហើយ រមែងមានផលច្រើន មានអានិសង្សច្រើន បញ្ញាដែលអប់រំដោយ សមាធិហើយ រមែងមានផលច្រើន​ មានអានិសង្ស ច្រើន ចិត្តដែលអប់រំ ដោយបញ្ញាហើយ រមែងរួចស្រឡះចាកអាសវៈ ទាំងឡាយដោយប្រពៃ គឺកា​មាសវៈ ភវាសវៈ អវិជ្ជាសវៈ ។</p>
        <p><a class='ref km' id='km៩៣' href='#km៩៣'>៩៣</a>លុះព្រះមានព្រះភាគ​ ទ្រង់គង់នៅក្នុងអម្ពបាលិវ័ន តាមសមគួរ ដល់ពុទ្ធ អធ្យាស្រ័យ​ហើយ បានត្រាស់នឹងព្រះអានន្ទមានអាយុថា​ ម្នាល អានន្ទ មកយើងនឹងចូលទៅកាន់វេឡុវគ្រា​ម ។ ព្រះអានន្ទមានអាយុ ទទួល ព្រះបន្ទូលរបស់ព្រះមានព្រះភាគ ដោយពាក្យថា ព្រះករុណាព្រះអង្គ​ ។ គ្រានោះ ព្រះមានព្រះភាគ ទ្រង់ស្តេចទៅដល់វេឡុវគ្រាម ព្រមដោយ ភិក្ខុសង្ឃជាច្រើន ។ បានឮថា ព្រះមានព្រះភាគទ្រង់ សម្រេចព្រះឥរិយាបថ ក្នុងវេឡុវគ្រាមនោះ ។ ក្នុងទីនោះឯង ព្រះមានព្រះភាគ ត្រាស់ហៅភិក្ខុទាំង ឡាយមកថា ម្នាលភិក្ខុទាំងឡាយ ចូរអ្នកទាំងឡាយមក ចូរអ្នកទាំងឡាយ ទៅចាំវស្សាក្នុងទីជិត ៗ​ ក្រុងវេសាលី តាមបុគ្គលដែលជាមិត្ត តាមបុគ្គល ដែ​លស្គាល់គ្នា តាមបុគ្គលដែលស្និទ្ធស្នាលនឹងគ្នាចុះ ចំណែកតថាគតនឹង នៅចាំវស្សា ក្នុងវេឡុវគ្រាមនេះឯង ។ ភិក្ខុទាំងនោះ ទទួលព្រះបន្ទូល ព្រះមានព្រះភាគដោយពាក្យថា ព្រះករុណាព្រះអង្គ ហើយក៏នាំគ្នាទៅចាំ វស្សាក្នុងទីជិត ៗ​ ក្រុងវេសាលី តាមបុគ្គល ដែលជាមិត្ត តាមបុគ្គលដែ​ល ស្គាល់គ្នា តាមបុគ្គលដែលស្និទ្ធស្នាលនឹងគ្នា ។ ចំណែកខាងព្រះមានព្រះ ភាគ ទ្រង់ចាំវស្សាក្នុងវេឡុវគ្រាមនោះឯង ។ ​កាលព្រះមានព្រះភាគ ទ្រង់ គង់ចាំព្រះវស្សា ក៏មានព្រះអាពាធខ្លាំងក្លាកើតឡើង​ វេទនាដ៏មានកម្លាំង ស្ទើរនឹងដល់មរណៈក៏ប្រព្រឹត្តទៅ ។ បាន​ឮថា​ ក្នុងទីនោះ ព្រះមានព្រះភាគ​ ទ្រង់មានសតិនិងសម្បជញ្ញៈ មិនឲ្យទុក្ខវេទនាបៀតបៀនបាន ទ្រង់អត់ សង្កត់ (​ដោយអធិវាស​នខន្តី) ។ គ្រានោះ ព្រះមានព្រះភាគ ទ្រង់មានព្រះ តម្រិះយ៉ាងនេះថា តថាគតមិនបានបា្រប់ពួកភិក្ខុអ្នកបម្រើ​ និងមិនបាន បា្រប់ភិក្ខុសង្ឃហើយបរិនិព្វាន ដោយហេតុណា ហេតុនោះ មិនសមគួរដល់ តថាគតឡើយ បើដូច្នោះ គួរតែតថាគតគ្របសង្គត់អាពាធនេះ ដោយ សេចក្តីព្យាយាមហើយ អធិដ្ឋានជីវិតសង្ខារសម្រេចឥរិយាបថសិនចុះ ។ ទើបព្រះមានព្រះ​ភាគ ទ្រង់គ្របសង្គត់ អាពាធនោះ ដោយសេចក្តីព្យាយាម ហើយ ទ្រង់អធិដ្ឋាននូវជីវិតសង្ខារ ។​ អាពាធនៃព្រះមានព្រះភាគនោះ ក៏រម្ងាប់ទៅក្នុងកាលនោះឯង ។ លុះព្រះមានព្រះភាគ​ សះស្បើយចាក ព្រះអាពាធហើយ ទើបនិងស្បើយចាកអាពាធ មិនយូរប៉ុន្មាន ទ្រង់ស្តេច ចេញអំពីវិហា​រ ទៅគង់លើអាសនៈ ដែលគេបានក្រាលទុកត្រង់ម្លប់វិហារ ។ គ្រានោះឯង​ ព្រះអានន្ទមានអាយុ ចូលទៅគាល់ព្រះមានព្រះភាគ លុះចូល ទៅដល់ហើយ ក៏ក្រាបថ្វាយបង្គំព្រះមានព្រះភាគ ហើយ​អង្គុយក្នុងទីដ៏សម គួរ ។ លុះព្រះអានន្ទមានអាយុ អង្គុយក្នុងទីដ៏សមគួរហើយ ក៏ក្រាបបង្គំទូល​ព្រះមានព្រះភាគដូច្នេះថា បពិត្រព្រះអង្គដ៏ចម្រើន ខ្ញុំព្រះអង្គបានឃើញ ព្រះមានព្រះភាគ​ ទ្រង់បាន​សេចក្តីសប្បាយ​ បពិត្រព្រះអង្គដ៏ចម្រើន ខ្ញុំព្រះ អង្គបានឃើញ ព្រះមានព្រះភាគអត់ធន់បាន បពិត្រព្រះអង្គដ៏ចម្រើន ក៏ កាយរបស់ខ្ញុំព្រះអង្គហាក់ ដូចជាស្រយុតស្រយង់ពេកណាស់ សូម្បីទិ​ស ទាំងឡាយ ក៏មិនបា្រកដដល់ខ្ញុំព្រះអង្គ សូម្បីធម៌ទាំងឡាយក៏មិនច្បាស់ លាស់ ដល់ខ្ញុំព្រះអង្គ ព្រោះហេតុដែលព្រះមានព្រះភាគទ្រង់ព្រះអាពាធ បពិត្រព្រះអង្គដ៏ចម្រើន ប៉ុន្តែខ្ញុំព្រះអង្គមានសេចក្តីសង្ឃឹមខ្លះថា ព្រះមាន ព្រះភាគមិនទាន់សំដែងធម៌ នីមួយដ៏ប្លែក បា្ររព្ធនឹងភិក្ខុសង្ឃដរាប​ណាទេ ព្រះមានព្រះភាគនិងមិនទាន់បរិនិព្វាន ដរាបនោះ ។ ព្រះមានព្រះភាគ ត្រាស់ថា ម្នាលអានន្ទ​ ភិក្ខុសង្ឃនៅនឹកប៉ុនប៉ងអ្វី ក្នុងតថាគតទៀត ម្នាល អានន្ទ ធម៌ដែលតថាគតសំដែងហើយ ធ្វើមិន​ឲ្យមានខាងក្នុង ខាងក្រៅ​ ម្នាលអានន្ទ កណ្តាប់ដៃនៃអាចារ្យ មិនមានក្នុងធម៌ទាំងឡាយ​របស់តថា គតទេ ម្នាលអានន្ទ អ្នកណាមានគំនិតយ៉ាងនេះថា អាត្មាអញនឹងគ្រប់គ្រង ភិក្ខុសង្ឃដូច្នេះក្តី​ថា ភិក្ខុសង្ឃជាអ្នកអាងនូវអាត្មាអញដូច្នេះក្តី​ ម្នាលអានន្ទ អ្នកនោះសមជាពោលពាក្យណា មួយ​បា្ររព្ធនឹងភិក្ខុសង្ឃមិនខាន ។ ម្នាល អានន្ទ តថាគតមិនមាន គំនិតយ៉ាងនេះថា អាត្មាអញនឹងគ្រប់​គ្រងភិក្ខុសង្ឃ ដូច្នេះ​ ឬថាភិក្ខុសង្ឃជាអ្នកអាង នូវអាត្មាអញដូច្នេះសោះឡើយ ។ ម្នាល អានន្ទ ព្រះតថាគតនឹងពោលពាក្យណាមួយ បា្ររព្ធនឹងភិក្ខុសង្ឃ​ធ្វើអ្វីទៀត ។​ ម្នាលអានន្ទ ​ឥឡូវនេះ តថាគតគ្រាំគ្រាហើយ​ ចម្រើនហើយ ចាស់ ហើយ កន្លងអាយុកាលដល់បច្ឆិមវ័យហើយ វ័យតថាគតបាន ​៨០ ឆ្នាំ ហើយ ។ ម្នាលអានន្ទ រទេះចាស់ដែលបរទៅបាន ព្រោះការអបដោយប្ញស្សី យ៉ាងណាមិញ ម្នាលអានន្ទ កាយរបស់តថាគតនឹងប្រព្រឹត្តទៅបាន ដូចជា រទេះអបដោយ​ប្ញស្សី យ៉ាងនោះឯង ​។ ម្នាលអានន្ទ សម័យណា​ ដែល ព្រះតថាគតចូលចេតោសមាធិ (សេចក្តីតាំ​ងចិត្តមាំ) ដែលមិនមាននិមិត្ត ​ព្រោះមិនធ្វើទុកក្នុងចិត្តនូវនិមិត្តទាំងពួង ព្រោះរំលត់វេទនាពួកខ្លះ ម្នា​ល អានន្ទ សម័យនោះ កាយនៃតថាគតក៏បានសេចក្តីសប្បាយ គ្រាន់បើ ។ ម្នាលអានន្ទ ព្រោះហេតុនោះ​ អ្នកទាំងឡាយចូរយកខ្លួនជាទីពឹង យកខ្លួនជា ទីរលឹក កុំយករបស់ដទៃជាទីរលឹក ចូរយកធម៌ជាទីពឹង យកធម៌ជាទីរលឹក កុំយករបស់ដទៃជាទីរលឹកឡើយ ។ ម្នាលអានន្ទ ភិក្ខុយកខ្លួនជាទីពឹង យក ខ្លួនជាទីរលឹក មិនយករបស់ដទៃជាទីរលឹក យកធម៌ជាទីពឹង​ យកធម៌ជា​ទីរលឹក មិនយករបស់ដទៃជាទី រលឹកនោះ តើដូចម្តេច ។ ម្នាលអានន្ទ​ ភិក្ខុ ក្នុងសាសនានេះ ពិចារណាឃើញនូវកាយក្នុងកាយ មានព្យាយាមដុត កម្ដៅកិលេស ​មានសម្បជញ្ញៈ មានសតិកម្ចាត់បង់នូវ អភិជ្ឈានិងទោមនស្ស ក្នុងលោក គឺកាយ ឬឧបាទានក្ខន្ធចេញ ។ ក្នុងវេទនាទាំងឡា​យ ។ ក្នុងចិត្ត ។ ភិក្ខុពិចារណាឃើញនូវធម៌ ក្នុងធម៌ទាំងឡាយ ​មានព្យាយាមដុតកម្ដៅ កិលេស មានសម្បជញ្ញៈ​ មានសតិ កម្ចាត់បង់នូវអភិជ្ឈានិងទោមនស្ស​ក្នុង លោកចេញ​ ។ ម្នាលអានន្ទ យ៉ាងនេះឯង ភិក្ខុឈ្មោះថា យកខ្លួនជាទីពឹង យកខ្លួនជាទីរលឹក​មិនយករបស់ដទៃជាទីរលឹក ​យកធម៌ជាទីពឹង​ យកធម៌ជា ទីរលឹក មិនយករបស់ដទៃ ជាទីរលឹក ។ ម្នាលអានន្ទ ក្នុងកាលឥឡូ​វនេះក្តី អំណើឥតពីតថាគតទៅក្តី ភិក្ខុណាមួយ យកខ្លួនជាទីពឹង យកខ្លួនជាទីរលឹក មិនយករ​បស់ដទៃជាទីរលឹក យកធម៌ជាទីពឹង​ យកធម៌ជាទីរលឹក មិនយក របស់ដទៃជាទីរលឹកឡើយ ម្នាលអានន្ទ មួយទៀត ភិក្ខុណាមួយ ជាអ្នក បា្រថ្នានូវសិក្ខា ភិក្ខុទាំងនោះនឹងតាំងនៅក្នុងគុណដ៏ប្រ​សើរបំផុត របស់ តថាគតដែរ ។</p>
        <p>ចប់ តាមកណ្ឌក្នុងមហាបរិនិព្វានសូត្រ ។</p>
        <p>ចប់ ពុទ្ធភាណវារៈទី ២​ ។</p>

        <p><a class='ref km' id='km៩៤' href='#km៩៤'>៩៤</a>លំដាប់នោះ ព្រះមានព្រះភាគ ទ្រង់ស្បង់បាត្រនិងចីវរ ក្នុង បុព្វណ្ហសម័យ ហើយស្តេ​ចចូលទៅទ្រង់បិណ្ឌបាត្រ​ ក្នុងក្រុងវេសាលី លុះ ទ្រង់ត្រាច់ទៅបិណ្ឌបាត្រ ក្នុងក្រុងវេសាលីហើយ​ ត្រឡប់អំពីបិណ្ឌបាត្រ ក្នុងវេលាខាងក្រោយភត្តហើយ ទ្រង់ត្រាស់នឹងព្រះអានន្ទមានអាយុថា ម្នាល អានន្ទ ចូរអ្នកកាន់យកនិសីទនៈទៅ យើងនឹងចូលទៅសម្រាក ក្នុងវេលា ថ្ងៃឯបាវាលចេតិយ ។ ព្រះអានន្ទមានអាយុទទួលព្រះបន្ទូល ព្រះមាន ព្រះភាគ​ ដោយពាក្យថា ព្រះករុណាព្រះ​អង្គ​ ហើយក៏កាន់និសីទនៈទៅ តាម ៗ ខាងក្រោយព្រះមានព្រះភាគ ។ គ្រានោះ​ ព្រះមានព្រះភាគ ស្តេច ចូលទៅកាន់បាវាលចេតិយ លុះចូលទៅដល់ហើយ ក៏គង់លើអាសនៈ ដែល ព្រះអានន្ទក្រា​លថ្វាយ ។ ចំណែកខាងព្រះអានន្ទមានអាយុ ក៏ក្រាបថ្វាយ បង្គំព្រះមានព្រះភាគ ហើយអង្គុយក្នុង​ទីដ៏សមគួរ ។ លុះព្រះអានន្ទមាន អាយុ អង្គុយក្នុងទីដ៏សមគួរហើយ​ ព្រះមានព្រះភាគ ទ្រង់មានព្រះបន្ទូល ដូច្នេះថា ម្នាលអានន្ទ ​ក្រុងវេសាលីជាទីគួរត្រេកអរ ឧទេនចេតិយជាទីគួរ ត្រេកអរ​ គោត​មកចេតិយជាទីគួរត្រេកអរ សត្តម្ពចេតិយជាទីគួរត្រេកអរ​ ពហុបុត្តចេតិយជាទីគួរត្រេកអរ​ សារន្ទទចេតិយជាទីគួរត្រេកអរ​ បាវាល- ចេតិយជាទីគួរត្រេកអរ ម្នាលអានន្ទ ឥទ្ធិបាទទាំង ​៤ បើ​បុគ្គលណាមួយ បានចម្រើនហើយ បានធ្វើរឿយ ៗ ​ហើយ ធ្វើឲ្យដូចជាយានហើយ​ បានធ្វើ ឲ្យជាទី​នៅហើយ បានតាំងទុករឿយ ៗ ​ហើយ បានសន្សំទុកហើយ បាន បា្ររព្ធដោយល្អហើយ ម្នាលអានន្ទ បុគ្គលនោះបើបា្រថ្នានឹងឋិតនៅ គប្បីឋិត នៅអស់ ១ អាយុកប្ប ឬលើសជាង ១ អាយុកប្បក៏បាន ម្នាលអានន្ទ​ ឯឥទ្ធិបាទទាំង ៤​ ព្រះតថាគតបានចម្រើនហើយ បានធ្វើរឿយ ៗ ​ហើយ បានធ្វើឲ្យដូចជាយានហើយ បានធ្វើឲ្យជាទីនៅហើយ បានតាំងទុករឿយ​ ៗ ហើយ បានសន្សំទុក​ហើយ បានបា្ររព្ធដោយល្អហើយ ម្នាលអានន្ទ ព្រះតថាគតនោះ បើបា្រថា្ននឹងឋិតនៅ គប្បីឋិតនៅ​អស់ ១ អាយុកប្ប ឬលើសជាង ១ អាយុកប្បក៏បាន ។ ទុកជាព្រះមានព្រះភាគ ទ្រង់ធ្វើនិមិត្ត ជាឱ​ឡារិក​ ទ្រង់ធ្វើឱភាសជាឱឡារិក យ៉ាងនេះហើយ ព្រះអានន្ទមានអាយុ ក៏មិនអាចនឹងយល់សេចក្តីច្បាស់លាស់បាន មិនបានអារាធនា ព្រះមាន ព្រះភាគថា បពិត្រព្រះអង្គដ៏ចម្រើន សូមព្រះមានព្រះភាគ ឋិតនៅអស់ ១ អាយុកប្ប សូមព្រះសុគតឋិតនៅអស់​ ១ អាយុកប្ប ដើម្បីប្រយោជន៍ដល់ ជនច្រើន​ ដើម្បីសេចក្តីសុខដល់ជនច្រើន ដើម្បីអនុគ្រោះដល់​សត្វលោក ដើម្បីសេចក្តីចម្រើន ដើម្បីប្រយោជន៍​ ដើម្បីសេចក្តីសុខ ដល់ពួកទេវតានិង មនុស្សដូច្នេះសោះ ព្រោះមារចូលមកជ្រែកគំនិត ។ ព្រះមានព្រះភាគ ទ្រង់ មានព្រះបន្ទូលជាគម្រប់ ២ ដងផង ។ បេ ។ ព្រះមានព្រះភាគ ទ្រង់មាន ព្រះបន្ទូលនឹងព្រះអានន្ទ​មាន អាយុជាគម្រប់ ៣ ដងផងថា ម្នាលអានន្ទ​ ក្រុងវេសាលី ជាទីគួរត្រេកអរ ឧទេនចេតិយជាទីគួរត្រេកអរ គោតមក-ចេតិយជាទី​គួរត្រេកអរ សត្តម្ពចេតិយជាទីគួរត្រេកអរ ពហុបុត្តចេតិយ ជាទី គួរត្រេកអរ សារន្ទទចេតិយជាទីគួរ​ត្រេកអរ បាវាសចេតិយជាទីគួរត្រេកអរ ម្នាលអានន្ទ ឥទិ្ធបាទទាំង ៤​ បើបុគ្គលណាមួយបានចម្រើនហើយ បានធ្វើ រឿយ ៗ ហើយ បានធ្វើឲ្យដូចជាយានហើយ បានធ្វើឲ្យជាទីនៅហើយ បាន​តាំងទុករឿយ ៗ ហើយ ​បានសន្សំទុកហើយ បានបា្ររព្ធដោយល្អហើយ បុគ្គលនោះ​ បើបា្រថា្ននឹង​ឋិតនៅ គប្បីឋិតនៅអស់ ១ អាយុកប្ប ឬលើសជាង ១ អាយុកប្បក៏បាន ម្នាលអានន្ទ ឯឥទ្ធិបាទ ៤ ​ព្រះតថាគតបានចម្រើន ហើយ បានធ្វើរឿយ ៗ ហើយ បានធ្វើឲ្យដូចជាយានហើយ បានធ្វើឲ្យជាទី នៅហើយ បានតាំងទុករឿយ ៗ ហើយ បានសន្សំទុកហើយ បានបា្ររព្ធ ដោយល្អហើយ ម្នាលអានន្ទ ព្រះតថាគតនោះ បើបា្រថ្នានឹងឋិតនៅ គប្បីឋិត នៅអស់ ១​ អាយុកប្ប ឬលើស​ជាង​ ១ អាយុកប្បក៏បាន ។ ​ទុកជាព្រះមាន ព្រះភាគ ទ្រង់ធ្វើនិមិត្តជាឱឡារិក ទ្រង់ធ្វើឱភាសជាឱឡារិក យ៉ាងនេះហើយ ព្រះអានន្ទមានអាយុ ក៏នៅតែមិន អាចនិងយល់សេចក្តីច្បាស់លាស់បាន​ឡើយ ហើយមិនបានអារាធនា ព្រះមានព្រះភាគថា បពិត្រព្រះអង្គដ៏ចម្រើន សូមព្រះមានព្រះភាគ ឋិតនៅអស់ ១ អាយុកប្ប សូមព្រះសុគត ឋិតនៅអស់ ១ អាយុកប្ប ដើម្បីប្រយោជន៍ ដល់ជនច្រើ​ន ដើម្បីសេចក្តីសុខដល់ជនច្រើន ដើម្បីអនុគ្រោះដល់សត្វលោក ដើម្បីសេចក្តីចម្រើន ដើម្បីប្រយោជន៍ ដើម្បី សេចក្តីសុខ​ដល់ទេវតា និងមនុស្សទាំងឡាយដូច្នេះឡើយ ព្រោះមារចូលមក ជ្រែកគំនិត ។ លំដាប់នោះ ​ព្រះមានព្រះភាគ ​ទ្រង់ត្រាស់នឹងព្រះអានន្ទ មានអាយុថា ម្នាលអានន្ទ អ្នកចូរទៅចុះ អ្នកចូរដឹងនូវកាលដែលគួរនឹងទៅ ក្នុងកាលឥឡូវនេះចុះ ។ ព្រះអានន្ទមានអាយុ ទទួលព្រះបន្ទូលព្រះមាន ព្រះភាគ ដោយពាក្យថា ព្រះករុណាព្រះអង្គ រួចក៏ក្រោកចាកអាសនៈ ថ្វាយ បង្គំព្រះមានព្រះភាគ ធ្វើប្រទក្សិណ ហើយអង្គុយទៀបគល់ឈើមួ​យ ក្នុងទី មិនឆ្ងាយ ។</p>
        <p><a class='ref km' id='km៩៥' href='#km៩៥'>៩៥</a>កាលបើព្រះអានន្ទមានអាយុ ចេញទៅហើយមិនយូរប៉ុន្មាន គ្រានោះ ក្រុងមារមានចិ​ត្តបាប ក៏ចូលទៅគាល់ព្រះមានព្រះភាគ លុះចូល ទៅដល់ហើយ បានឋិតនៅក្នុងទីដ៏សមគួរ ។ លុះក្រុងមារមានចិត្តបាប ឋិត នៅក្នុងទីដ៏សមគួរហើយ បានពោលពាក្យនេះ នឹងព្រះមានព្រះភាគថា បពិត្រព្រះអង្គដ៏ចម្រើន សូមព្រះមានព្រះភាគបរិនិព្វាន ក្នុងកាលឥឡូវនេះ សូមព្រះសុគតបរិ​និព្វានទៅ បពិត្រព្រះអង្គដ៏ចម្រើន ឥឡូវនេះ ជាកាលគួរ នឹងបរិនិព្វាន របស់ព្រះមានព្រះភាគហើយ បពិត្រព្រះអង្គដ៏ចម្រើន ព្រោះ ថា ព្រះមានព្រះភាគ ​បានត្រាស់វាចានេះហើយថា នែមារមានចិត្តបា​ប ពួក ភិក្ខុជាសាវ័ករបស់តថាគត​ ដែលឈ្លាសវាងវៃ ក្លៀវក្លា ជាពហុស្សូត ទ្រង់ធម៌ ប្រតិបត្តិធ​ម៌សមគួរដល់ធម៌ ប្រតិបត្តិដ៏សមគួរ ប្រព្រឹត្តតាមធម៌នៅមិនទាន់ មាន ទាំងមិនទាន់រៀននូវវាទៈនៃអាចារ្យរបស់ខ្លួន ហើយបា្រប់សំដែង បញ្ញត្ត តាំងទុក បើក ចែក ធ្វើឲ្យ ងាយបាន ទាំងមិនទាន់បានសង្កត់សង្កិន បរប្បវាទ ដែលកើតឡើងហើយ ឲ្យជាកិច្ច ដែលខ្លួនបានសង្កត់សង្កិនដោយ ល្អ តាមពាក្យដែលសមហេតុ ហើយសំដែងធម៌ ប្រកបដោយបាដិហារ្យ ដរាបណាទេ តថាគតនឹងមិ​នទាន់បរិនិព្វានដរាបនោះ ដូច្នេះ បពិត្រព្រះ អង្គដ៏ចម្រើន ឥឡូវនេះ ពួកភិក្ខុជាសាវ័ករបស់ព្រះមាន​ព្រះភាគ បានឈ្លាស វាងវៃ ក្លៀវក្លា ជាពហុស្សូត ទ្រទ្រង់ធម៌ ប្រតិបត្តិធម៌ សមគួរដល់ធម៌ ប្រតិបត្តិដ៏សមគួរ ប្រព្រឹត្តតាមធម៌ ទាំងបានរៀននូវវាទៈនៃអាចារ្យរបស់ខ្លួន ហើយបា្រប់ សំដែង ​បញ្ញត្ត តាំងទុក បើក ចែក ធ្វើឲ្យងាយបានហើយ ទាំង សង្កត់សង្កិនបរប្បវាទ ដែលកើតឡើងហើ​យ ឲ្យជាកិច្ចដែលបាន សង្កត់ សង្កិនដោយល្អ​ តាមពាក្យដែលសមហេតុ ហើយសំដែងធម៌ប្រកប​ដោយ បាដិហារ្យបានហើយ បពិត្រព្រះអង្គដ៏ចម្រើន ឥឡូវនេះ សូមព្រះមាន ព្រះភាគបរិនិព្វានទៅ សូមព្រះសុគតបរិនិព្វានទៅ​ បពិត្រព្រះអង្គដ៏ចម្រើន ឥឡូវនេះ ជាកាលគួរនឹងបរិនិព្វាន របស់ព្រះមាន​ព្រះភាគហើយ បពិត្រ ព្រះអង្គដ៏ចម្រើន ព្រោះព្រះមានព្រះភាគបានត្រាស់ វាចានេះហើយថា ម្នាល​មារមានចិត្តបាប ពួកភិក្ខុនីជា សាវិការបស់តថាគត ដែលឈ្លាស វាងវៃ ​ក្លៀវក្លា​ ជាពហុស្សូត ទ្រ​ទ្រង់ធម៌ប្រតិ បត្តិធម៌សមគួរដល់ធម៌ ប្រតបត្តិដ៏សម គួរ ប្រព្រឹត្តតាមធម៌ នៅមិនទាន់មាន ទាំងមិនទាន់រៀននូវវាទៈ នៃអាចារ្យ របស់ខ្លួនហើយបា្រប់ សំដែង បញ្ញត្ត​ តាំងទុក បើក ចែក ធ្វើឲ្យងាយបាន ទាំងមិនទាន់សង្កត់សង្កិនបរប្បវាទ ដែលកើតឡើងហើយ ឲ្យជាកិច្ច ដែល បានសង្កត់សង្កិនដោយល្អ តាមពាក្យដែលសមហេតុ ហើយសំដែងធម៌ ប្រកប​ដោយបាដិហារ្យដរាបណាទេ តថាគតនឹងមិនទាន់បរិនិព្វាន ដរាប នោះដូច្នេះ បពិត្រព្រះអង្គដ៏ចម្រើន ក៏​ក្នុងកាលឥឡូវនេះ ពួកភិក្ខុនីជា សាវិការបស់ព្រះមានព្រះភាគ បានឈ្លាស វាងវៃ ក្លៀវក្លា ជាព​ហុស្សូត ទ្រទ្រង់ធម៌ ប្រតិបត្តិធម៌សមគួរដល់ធម៌ប្រតិ បត្តិដ៏សមគួរ ប្រព្រឹត្តតាមធម៌ ហើយ ទាំង​បានរៀននូវវាទៈនៃអាចារ្យរបស់ខ្លួនហើយ បា្រប់ សំដែង ​បញ្ញត្ត តាំងទុក បើក ចែក ធ្វើឲ្យងាយ បានហើយទាំងសង្កត់សង្កិន នូវបរប្បវាទ ដែលកើតឡើងហើយ ឲ្យជាកិច្ចដែលសង្កត់សង្កិន ដោយល្អតាមពាក្យសម ហេតុ ហើយសំដែងធម៌ ប្រកបដោយបាដិហារ្យបានហើយ បពិត្រព្រះអង្គ​ដ៏ចម្រើន ឥឡូវនេះ សូមព្រះមានព្រះភាគ បរិនិព្វានទៅ សូមព្រះសុគត បរិនិព្វានទៅ បពិត្រព្រះអង្គ​ដ៏ចម្រើន ឥឡូវនេះជាកាលគួរនឹងបរិនិព្វាន របស់ព្រះមានព្រះភាគហើយ បពិត្រព្រះអង្គដ៏ចម្រើន​ មួយទៀត ព្រះមាន ព្រះភាគបានត្រាស់វាចា នេះហើយថា ម្នាលមារមានចិត្តបាប ពួកឧបាសក ជា​សាវ័ករបស់តថាគត ដែលឈ្លាស វាងវៃ ក្លៀវក្លា ជាពហុស្សូត ទ្រទ្រង់ធម៌ ប្រតិបត្តិធម៌សមគួរ​ដល់ធម៌ ប្រតិបត្តិដ៏សមគួរ ប្រព្រឹត្តតាមធម៌នៅមិនទាន់ មាន ទាំងមិនទាន់រៀននូវវាទៈ នៃអាចារ្យរបស់ខ្លួន ហើយបា្រប់សំដែង បញ្ញត្ត តាំងទុក បើក ចែក ធ្វើឲ្យងាយ ទាំង​មិនទាន់សង្កត់សង្កិននូវបរប្បវាទ ដែលកើតឡើងហើយ ឲ្យជាកិច្ចដែលសង្កត់សង្កិនដោយល្អ តាមពាក្យដែល សមហេតុ ហើយសំដែងធម៌​ ប្រកបដោយបាដិហារ្យដរាបណាទេ តថាគត ក៏នឹងមិនទាន់បរិនិព្វាន ដរាបនោះដូច្នេះ បពិត្រព្រះអង្គដ៏ចម្រើន​ ក៏ឥឡូវ នេះ​ ពួកឧបាសកជាសាវ័ករបស់ព្រះមានព្រះភាគ ឈ្លាស វាងវៃ ក្លៀវក្លា ជាពហុស្សូត ទ្រទ្រង់ធម៌ ប្រតិបត្តិសមគួរដល់ធម៌ ប្រតិបត្តិដ៏សមគួរ ប្រព្រឹត្ត តាមធម៌ហើយ ទាំងបានរៀននូវវាទៈ នៃអាចារ្យរបស់ខ្លួន ហើយបា្រប់​សំដែង បញ្ញត្ត តាំងទុក បើក ចែក ធ្វើឲ្យងាយបានហើយ ទាំងសង្កត់សង្កិននូវ បរប្បវាទដែលកើតឡើងហើយ ឲ្យជាកិច្ចដែលសង្កត់សង្កិនដោយល្អ តាម ពាក្យដែលសមហេតុ ហើយសំដែង​​ធម៌ប្រកបដោយបាដិហារ្យបានហើយ បពិត្រព្រះអង្គដ៏ចម្រើន ឥឡូវនេះ ​សូមព្រះមានព្រះភាគ ​បរិនិ​ព្វានទៅ​ សូម ព្រះសុគត​បរិនិព្វានទៅ បពិត្រព្រះអង្គដ៏ចម្រើន ឥឡូវនេះ​ ជាកាលគួរនឹង បរិនិព្វាន របស់ព្រះមានព្រះភាគហើយ បពិត្រព្រះអង្គដ៏ចម្រើន មួយទៀត ព្រះមានព្រះភាគ បានត្រាស់វាចា​នេះហើយថា ម្នាលមារមានចិត្តបាប​ ពួក ឧបាសិកា ជាសាវិការបស់តថាគត ដែលឈ្លាសវាងវៃ ​ក្លៀវក្លា ជាពហុស្សូត ទ្រទ្រង់ធម៌ ប្រតិបត្តិធម៌សមគួរដល់ធម៌ ប្រតិបត្តិដ៏សមគួរ ប្រពឹ្រត្តតាម​ធម៌ នៅមិនទាន់មាន ទាំងមិនទាន់រៀននូវវាទៈនៃអាចារ្យរបស់ខ្លួន ហើយបា្រប់ សំដែង បញ្ញត្ត តាំង​ទុក បើក ចែក ធ្វើឲ្យងាយបាន ទាំងមិនទាន់សង្កត់ សង្កិននូវបរប្បវាទ ដែលកើតឡើងហើយ ឲ្យជាកិច្ចដែលសង្កត់សង្កិនដោយ ល្អ តាមពាក្យដែលសមហេតុ ហើយសំដែងប្រកបដោយ​បាដិហារ្យ​ដរាប ណាទេ តថាគតក៏នឹងមិន ទាន់បរិនិព្វានដរាបនោះ ដូច្នេះ បពិត្រព្រះអង្គ ដ៏ចម្រើន​ ក៏ឥឡូវនេះ ពួកឧបាសិកាជាសាវិកា របស់ព្រះមានព្រះភាគ បាន ឈ្លាស វាងវៃ ក្លៀវក្លា ជាពហុស្សូត​ ទ្រទ្រង់ធម៌ ប្រតិបត្តិធម៌សមគួរដល់ធម៌ ប្រតិបត្តិដ៏សមគួរ​ ប្រព្រឹត្តតាមធម៌ហើយ ទាំងបានរៀន នូវវាទៈនៃអាចារ្យ របស់ខ្លួន ហើយបា្រប់ សំដែង បញ្ញត្ត តាំងទុក បើក ចែក ធ្វើឲ្យងាយបាន ហើយ ទាំងសង្កត់សង្កិននូវបរប្បវាទ ដែលកើតឡើងហើយ ឲ្យជាកិច្ចដែល សង្កត់សង្កិន​ដោយល្អ តាមពាក្យដែលសមហេតុ ហើយសំដែងធម៌ប្រកប ដោយបាដិហារ្យបានហើយ បពិត្រ​ព្រះអង្គដ៏ចម្រើន ឥឡូវនេះ សូមព្រះមាន ព្រះភាគ​បរិនិព្វានទៅ សូមព្រះសុគត​ បរិនិព្វានទៅ បពិត្រ​ព្រះអង្គដ៏ចម្រើន ឥឡូវនេះជាកាលគួរនឹងបរិនិព្វាន របស់ព្រះមានព្រះភាគហើយ បពិត្រ ព្រះអង្គដ៏ចម្រើន មួយទៀត ព្រះមានព្រះភាគ​ បានត្រាស់វាចានេះហើយថា ម្នាលមារមានចិត្តបាប ព្រហ្មចារ្យ របស់តថាគតនេះ នៅមិនទាន់ខ្ជាប់ខ្ជួន មិនទាន់ចម្រើន មិនទាន់ផ្សាយទៅសព្វទិស គេមិនទាន់ដឹងច្រើ​នគ្នានឹងមិន ទាន់ពេញបរិបូណ៌ដរាបណា មួយទៀត ពួកទេវតានិងមនុស្សមិនទាន់ចេះ សំដែងបាន​ដោយប្រពៃដរាបណា​ តថាគតនឹងមិនទាន់បរិនិព្វានដរាបនោះ​ ដូច្នេះ បពិត្រព្រះអង្គដ៏ចម្រើន ឥឡូវ​នេះ ព្រហ្មចារ្យរបស់ព្រះមានព្រះភាគ នេះ​ ខ្ជាប់ខ្ជួនហើយ បានចម្រើនហើយ បានផ្សាយទៅសព្វទិស​ហើយ គេ បានដឹងច្រើនគ្នាហើយ បានពេញបរិបូណ៌ហើយ ពួក ទេវតានិងមនុស្សចេះ សំដែងបាន​ដោយល្អហើយ​ បពិត្រព្រះអង្គដ៏ចម្រើន ឥឡូវនេះ សូមព្រះមាន ព្រះភាគបរិនិព្វានទៅ សូមព្រះសុគ​តបរិនិព្វានទៅ បពិត្រព្រះអង្គដ៏ចម្រើន ឥឡូវនេះជាកាលគួរនឹងបរិនិព្វាន​ របស់ព្រះមានព្រះភាគហើ​យ ។ កាលបើ ក្រុងមារ ក្រាបទូលយ៉ាងនេះហើយ ព្រះមានព្រះភាគ ក៏បានត្រាស់ភាសិត នេះ ទៅ​នឹងក្រុងមារមានចិត្តបាបថា ម្នាលមារមានចិត្តបាប ចូរអ្នកមាន សេចក្តីខ្វល់ខ្វាយតិចចុះ ការបរិនិព្វាន​របស់តថាគត មិនយូរប៉ុន្មានទេ កន្លង ៣​ ខែអំពីថ្ងៃនេះទៅ តថាគតនឹងបរិនិព្វានហើយ ។​ លំដាប់​នោះ ព្រះមាន ព្រះភាគ ទ្រង់មានសតិសម្បជញ្ញៈ ទ្រង់ដាក់អាយុសង្ខារព្ធដ៏បាវាលចេតិយ ។ លុះ​ព្រះមានព្រះភាគ ទ្រង់ដាក់អាយុសង្ខារហើយ ក៏កក្រើកផែនដីយ៉ាងធំ គួរឲ្យភ្លូកភ្លឹក ព្រឺព្រួចរោម ទាំងផ្គរក៏លាន់ឮឡើង ។ គ្រានោះ​ ព្រះមាន ព្រះភាគ ទ្រង់ជ្រាបច្បាស់នូវដំណើរនោះហើយ​ ក៏​បន្លឺនូវឧទាននេះ ក្នុង វេលានោះថា</p>
        <p><a class='ref km' id='km៩៦' href='#km៩៦'>៩៦</a>ព្រះពុទ្ធ ជាអ្នកបា្រជ្ញ ទ្រង់ពិចារណាឃើញនូវព្រះនិព្វាន ដែល មានគុណថ្លឹងមិនបានផង នូវភពផង ទ្រង់លះបង់នូវសង្ខារដែលនាំសត្វទៅ កាន់ភពផង ទ្រង់ត្រេកអរនូវអារម្មណ៍ខាងក្នុង (ដោយអំណាចវិបស្សនា) មានព្រះហឫទ័យតាំងមាំហើយ (ដោយអំណាចសមថៈ) ផង ទ្រង់បាន ទម្លាយនូវបណ្តាញ គឺកិលេសដែលកើតមាននៅក្នុងខ្លួនដូចជាក្រោះ ។</p>
        <p><a class='ref km' id='km៩៧' href='#km៩៧'>៩៧</a>លំដាប់នោះ ព្រះអានន្ទមានអាយុមានសេចក្តីត្រិះរិះ យ៉ាងនេះ ថា អើហ្ន៎ ហេតុជាអស្ចា​រ្យពេកណាស់ អើហ្ន៎ ហេតុចម្លែកពេកណាស់ ការ កក្រើកផែនដីនេះជាយ៉ាងធំ ការកក្រើកផែន​ដីនេះធំណាស់តើ គួរឲ្យភ្លូតភ្លឹក ឲ្យព្រឺព្រួចរោម ទាំងផ្គរក៏លាន់ឮឡើង មានហេតុដូចម្តេច មាន​បច្ច័យដូច ម្តេចហ្ន៎ ដែលនាំឲ្យកក្រើកផែនដីជាយ៉ាងធំម្ល៉េះ ។ ទើបព្រះអានន្ទមានអាយុ ចូលទៅ​គាល់ព្រះមានព្រះភាគ លុះចូលទៅដល់ហើយ ក៏ក្រាបថ្វាយបង្គំ ព្រះមានព្រះភាគ ហើយអង្គុយក្នុងទីសមគួរ ។ លុះព្រះអានន្ទមានអាយុ អង្គុយក្នុងទីសមគួរហើយ ក៏ក្រាបបង្គំទូលព្រះមានព្រះ​ភាគដូច្នេះថា បពិត្រ ព្រះអង្គដ៏ចម្រើន មាន​ហេតុជាអស្ចារ្យ បពិត្រព្រះអង្គដ៏ចម្រើន មានហេតុ ដ៏ប្លែក បពិត្រព្រះអង្គដ៏ចម្រើន​ ការកក្រើកផែនដីនេះជាយ៉ាងធំ បពិត្រ ព្រះអង្គដ៏ចម្រើន ការកក្រើកផែនដីនេះ​ធំពេកណាស់ គួរឲ្យភ្លូកភ្លឹក ឲ្យព្រឺ ព្រួចរោម ទាំងផ្គរក៏លាន់ឮឡើង បពិត្រព្រះអង្គដ៏ចម្រើន មាន​ហេតុដូចម្តេច មានបច្ច័យដូចម្តេចហ្ន៎ ដែលនាំឲ្យកក្រើកផែនដីយ៉ាងធំម្ល៉េះ ។</p>
        <p><a class='ref km' id='km៩៨' href='#km៩៨'>៩៨</a>ព្រះអង្គត្រាស់ថា ម្នាលអានន្ទ ឯហេតុបច្ច័យដែលនាំឲ្យកក្រើក ផែនដីនេះ មាន ៨ យ៉ា​ង ។ ហេតុបច្ច័យទាំង ៨ យ៉ាង​ តើដូចម្តេចខ្លះ ។ ម្នាលអានន្ទ មហាប្រឹឋពីនេះ ប្រតិស្ឋាននៅលើទឹក ឯទឹកប្រតិស្ឋាននៅលើ ខ្យល់ ខ្យល់ប្រតិស្ឋាន នៅលើអាកាស ម្នាលអានន្ទ សម័យដែល​មានខ្យល់ ធំបក់​ ខ្យល់ធំដែលបក់នោះ រមែងធ្វើទឹកឲ្យកក្រើក ឯទឹកដែលកក្រើកមក ហើយ​ ក៏ធ្វើផែនដីកក្រើកដែរ នេះជាហេតុជាបច្ច័យទី​ ១​ ដែលនាំ ឲ្យកក្រើក ផែនដីជាយ៉ាងធំ ។ ម្នាលអានន្ទ សមណៈក្តី ព្រាហ្មណ៍ក្តី ដែលមានប្ញទិ្ធ ដល់ នូវការស្ទាត់ជំនាញក្នុងចិត្ត ឬទេវតាដែលមាន​ប្ញទ្ធិធំ មានអានុភាពធំ បុគ្គល នោះបាន ចម្រើនបឋវីសញ្ញាឲ្យមានកម្លាំងតិច ចម្រើនអាបោសញ្ញាឲ្យមាន កម្លាំងច្រើន បុគ្គលនោះរមែងធ្វើផែនដីនេះ ឲ្យកក្រើករំពើករំភើបញាប់ញ័រ បាន នេះជាហេតុ​ជាបច្ច័យទី ២ ដែលនាំឲ្យកក្រើកផែនដីជាយ៉ាងធំ ។ ម្នាល អានន្ទ មួយទៀត កាលណាដែលព្រះ​ពោធិសត្វច្យុតចាពួកទេវតា​ ដែលឋិត នៅក្នុងស្ថានតុសិតមានសតិ និងសម្បជញ្ញៈ យាងចុះកាន់​ព្រះមាតុឧទរក្នុង កាលនោះផែនដីនេះ តែងកក្រើករំភើបញាប់ញ័រ នេះជាហេតុជាបច្ច័យទី ៣ ដែលនាំឲ្យកក្រើកផែនដីជាយ៉ាងធំ ។ ម្នាលអានន្ទ មួយទៀត កាលណា ដែលព្រះពោធិសត្វមានសតិ និងសម្បជញ្ញៈ ទ្រង់ប្រសូត្រចាកព្រះមាតុឧទរ ក្នុងកាលនោះ ផែនដីនេះ តែងកក្រើករំពើករំភើបញាប់ញ័រ នេះជាហេតុជា បច្ច័យទី ៤ ដែលនាំឲ្យកក្រើកផែនដីជាយ៉ាងធំ ។ ម្នាលអានន្ទ មួយទៀត កាលណាដែលព្រះតថាគត ត្រាស់ដឹងនូវអនុត្តរសម្មាសម្ពោធិញ្ញាណ ក្នុង កាល​នោះ ផែនដីនេះតែងកក្រើករំពើករំភើបញាប់ញ័រ នេះជាហេតុជា បច្ច័យទី ៥ ដែលនាំឲ្យ កក្រើកផែនដីជាយ៉ាងធំ ។ ម្នាលអានន្ទ មួយទៀត កាលណាដែលព្រះតថាគតញុំាង អនុត្តរធម្មចក្រឲ្យ​ប្រព្រឹត្តទៅ​ ក្នុងកាល នោះ ផែនដីនេះតែង កក្រើករំពើករំភើបញាប់ញ័រ នេះជាហេតុជាបច្ច័យទី ៦ ដែលនាំឲ្យកក្រើកផែនដីជាយ៉ាងធំ ។ ម្នាលអានន្ទ មួយទៀត កាលណា ដែលព្រះតថាគតមាន​សតិ និងសម្បជញ្ញៈ ដាក់ចុះនូវអាយុសង្ខារក្នុងកាល នោះ​ ផែនដីនេះតែងកក្រើករំពើករំភើបញាប់​ញ័រ នេះជាហេតុជាបច្ច័យទី ៧ ដែលនាំឲ្យកក្រើកផែនដីជាយ៉ាងធំ ។​ ម្នាលអានន្ទ មួយទៀត​ កាលណា ដែលព្រះតថាគត បរិនិព្វានដោយអនុបាទិសេសនិព្វានធាតុ ក្នុងកាលនោះ ផែនដីនេះ តែងកក្រើករំពើករភើបញាប់ញ័រ​ នេះជាហេតុជាបច្ច័យទី ៨ ដែលនាំឲ្យកក្រើកផែនដីជាយ៉ាងធំ ។ ម្នាលអានន្ទ ហេតុបច្ច័យដែលនាំឲ្យ កក្រើកផែនដីជាយ៉ាងធំមាន ៨ យ៉ាងនេះឯង ។</p>
        <p><a class='ref km' id='km៩៩' href='#km៩៩'>៩៩</a>ម្នាលអានន្ទ បរិស័ទនេះមាន ៨ ពួក ។ បរិស័ទទាំង ៨ ពួកតើដូច ម្តេច ។ គឺ ខត្តិយប​រិស័ទ ព្រាហ្មណបរិស័ទ គហបតិបរិស័ទ សមណបរិស័ទ ចាតុម្មហារាជិកបរិស័ទ តាវត្តិង្ស​បរិស័ទ មារបរិស័ទ ព្រហ្មបរិស័ទ ។ ម្នាល អានន្ទ ចំណែកតថាគតចូលទៅកាន់ខត្តិយបរិស័ទ​ជាច្រើនរយ រមែងស្គាល់ ច្បាស់ ។ ក្នុងខត្តិយបរិស័ទនោះ តថាគតធ្លាប់អង្គុយជាមួយផង ធ្លាប់ចរចា ជាមួយផង ធ្លាប់ចូលទៅសាកច្ឆាជាមួយផង ។ សម្បុររបស់ជនទាំងនោះ ក្នុងពួកបរិស័ទនោះយ៉ាងណា សម្បុររបស់តថាគតយ៉ាងនោះដែរ សំឡេង របស់ជនទាំងនោះយ៉ាងណា សំឡេងរបស់តថាគតយ៉ាងនោះដែរ ។​ មួយ ទៀត តថាគតបានញុំាងជនទាំងនោះ ឲ្យឃើញច្បាស់ ​ឲ្យកាន់យក ឲ្យអាច ហាន​ ឲ្យរីករាយ ដោយធម្មីកថា កាលដែលតថាគតកំពុងនិយាយ ជនទាំង នោះ មិនស្គាល់តថាគតថា ជនដែលកំពុងនិយាយនេះ តើជាអ្វីហ្ន៎ ជាទេវតា ឬជាមនុស្ស ដូច្នេះឡើយ ។ តថាគតលុះញុំាងជនទាំងនោះ ឲ្យឃើញច្បាស់ ឲ្យកាន់យក ឲ្យអាច​ហាន ឲ្យរីករាយ ដោយធម្មីកថាហើយ ក៏បាត់រូបទៅ កាលដែតថាគតបាត់រូបទៅហើយ ឯជន​ទាំងនោះ នៅតែមិនស្គាល់តថាគត ថា ជនដែលបាត់ទៅហើយនេះ តើជាអ្វីហ្ន៎ ជាទេវតា ឬជាមនុស្សដូច្នេះ ឡើយ ។ ម្នាលអានន្ទ តថាគតចូលទៅកាន់ព្រាហ្មណបរិស័ទជាច្រើនរយ រមែង​ស្គាល់ច្បាស់ ។ បេ ។ គហបតិបរិស័ទ ។ បេ ។ សមណៈបរិស័ទ ។ បេ ។ ចាតុម្មហារាជិកបរិសួទ្យ ។ បេ ។ តាវត្តិង្សបរិស័ទ ។ បេ ។ មារបរិស័ទ ។ បេ ។ ព្រហ្មបរិស័ទ ។ ក្នុងព្រហ្មបរិស័ទនោះ តថាគតធ្លាប់អង្គុយជាមួយផង ធ្លាប់ ចរចាជាមួយផង ធ្លាប់ចូលទៅសាកច្ឆាជាមួយផង ។ សម្បុររបស់ព្រហ្មទាំង នោះ ក្នុងព្រហ្មបរិស័ទនោះយ៉ាងណា សម្បុររបស់​តថាគត ក៏យ៉ាងនោះដែរ សំឡេងរបស់ព្រហ្មទាំងនោះយ៉ាងណា សំឡេងរបស់តថាគតក៏យ៉ាង​នោះ ដែរ ។​ មួយទៀត ​តថាគតបានញុំាងព្រហ្មទាំងនោះ ឲ្យឃើញច្បាស់​ ឲ្យកាន់ យក ឲ្យអាចហាន ឲ្យរីករាយ ដោយធម្មីកថា កាលដែលតថាគតកំពុង និយាយ ចំណែកខាងព្រហ្មទាំងនោះ មិនស្គា​ល់តថាគតថា ជនដែលកំពុង និយាយនេះជាអ្វើហ្ន៎ ជាទេវតា ឬជាមនុស្ស ដូច្នេះឡើយ ។ លុះតថាគត ញុំាងព្រហ្មទាំងនោះ ឲ្យឃើញច្បាស់ ឲ្យកាន់យក ឲ្យអាចហាន ឲ្យរីករាយ ដោយធម្មីកថាហើយ ក៏បាត់រូបទៅ​ កាលដែលតថាគតបាត់រូបទៅហើយ ចំណែកព្រហ្មទាំងនោះ នៅតែមិនស្គាល់តថាគតថា ជនដែលបាត់ទៅ ហើយនេះ តើជាអ្វីហ្ន៎ ជាទេវតា ឬជាមនុស្សដូច្នេះ​ឡើយ ។ ម្នាលអានន្ទ​ បរិស័ទមាន ៨ ពួកនេះ ឯង ។​</p>
        <p><a class='ref km' id='km១០០' href='#km១០០'>១០០</a>ម្នាលអានន្ទ អភិភាយតនៈ (ហេតុជាគ្រឿងគ្របសង្កត់នូវ បច្ចនិកធម៌) នេះមាន ៨ ប្រការ ។ អភិភាយនៈ ៨ ប្រការតើដូចម្តេច ។ បុគ្គល ពួក ១ មានសេចក្តីសម្គាល់នូវរូបខាងក្នុង ហើយឃើញនូវរូបខាងក្រៅ មានប្រមាណតិច មានពណ៌ល្អ​ឬមានពណ៌អាក្រក់ គ្របសង្កត់នូវរូប ទាំងនោះ ហើយមានសេចក្តីសម្គាល់យ៉ាងនេះថា អាត្មាអញដឹង អាត្មាអញ ឃើញដូចេ្នះ នេះជាអភិភាយតនៈ ទី ១ ។ បុគ្គលពួកមួយ មានសេចក្តី សម្គាល់នូវរូបខាងក្នុង ហើយឃើញនូវរូបខាងក្រៅ មានប្រមាណច្រើន មានពណ៌ល្អ ឬមានពណ៌អាក្រក់ ឬគ្របសង្កត់នូវរូបទាំងនោះ ហើយមាន សេចក្កី សម្គាល់យ៉ាងនេះថា អាត្មាអញដឹង អាត្មាអញឃើញដូចេ្នះ នេះជា អភិភាយតនៈទី ២ ។ បុគ្គលពួកមួយមិនមានសេចក្តីសម្គាល់នូវរូបខាងក្នុង ហើយឃើញនូវរូបខាងក្រៅ មានប្រមាណតិច មានពណ៌ល្អ ឬមានពណ៌ អាក្រក់ គ្រប់សង្កត់នូវរូបទាំងនោះ ហើយមានសេចក្តីសម្គាល់យ៉ាងេនេះថា អាត្មាអញដឹង អាត្មាអញឃើញដូចេ្នះ នេះជាអភិភាយតនៈទី ៣ ។ បុគ្គល ពួកមួយ មិនមានសេចក្តីសម្គាល់នូវរូបខាងក្នុង ហើយឃើញនូវរូបខាងក្នុង ហើយឃើញនូវរូបខាងក្រៅ មានប្រមាណច្រើន មានពណ៌ល្អ ឬមានពណ៌ អាក្រក់ គ្រប់សង្កត់នូវរូបទាំងនោះ ហើយមានសេចក្តីសម្គាល់យ៉ាងនេះថា អាត្មាអញដឹង អត្មាអញឃើ​ញដូច្នេះ នេះជាអភិភាយតនៈទី ៤ ។ បុគ្គល ពួកមួយ មិនមានសេចក្តីសម្គាល់នូវរូបខាងក្នុង ហើយឃើញនូវរូបខាងក្រៅ ដែលជារូបខៀវ មានពណ៌ខៀវ ជាទីចង្អុលបា្រប់ថា នេះមានពណ៌ខៀវ ប្រៀបដូចផ្កាកប្បាសខៀវ មានពណ៌ខៀវ ជាទីចង្អុលបា្រប់ថា​ នេះមាន ពណ៌ខៀវ មានពន្លឺខៀវ ពុំនោះសោត រូបនោះប្រៀប ដូចសំពត់កើតក្នុង ក្រុងពារាណសី មានសាច់មដ្ឋទាំងពីរខាង ហៅថា​ សំពត់ខៀវមានពណ៌ ខៀវ ជាទីចង្អុលបា្រប់ថា នេះមានពណ៌ខៀវ មានពន្លឺខៀវ យ៉ាងណាមិញ បុគ្គលពួកមួយ មិនមានសេចក្តីសម្គាល់នូវរូបខាងក្នុង ហើយឃើញនូវរូប ខាងក្រៅ ជារូប ខៀវ​ មានពណ៌ខៀវ ជាទីចង្អុលបា្រប់ថា នេះមានពណ៌ខៀវ មានពន្លឺខៀវ គ្របសង្កត់នូវ​រូបទាំងនោះ ហើយមានសេចក្តីសម្គាល់ យ៉ាង នេះថា អាត្មាអញដឹង អាត្មាអញឃើញដូច្នេះ ក៏យ៉ា​ងនោះឯង នេះជា អភិភាយតនៈទី ៥ ។ បុគ្គលពួកមួយ មិនមានសេចក្តីសម្គាល់នូវរូបខាងក្នុង ហើយឃើញនូវរូបខាងក្រៅជារូបលឿង មានពណ៌លឿង ជាទីចង្អុលបា្រប់ ថា នេះមានពណ៌លឿង មានពន្លឺលឿង ប្រៀបដូចផ្កាកណ្ណិការលឿងមាន ពណ៌លឿង​ ជាទីចង្អុលបា្រប់ថា នេះមាន​ពណ៌លឿង​មានពន្លឺលឿង ពុំនោះ សោត រូបនោះ ប្រៀបដូចសំពត់​កើតក្នុងក្រុងពារាណសី មាន​សាច់មដ្ឋទាំង ពីរខាង ហៅថា សំពត់លឿង មានពណ៌លឿង ជាទីចង្អុលបា្រប់ថា នេះមាន ពណ៌​លឿង មានពន្លឺលឿង យ៉ាងណាមិញ បុគ្គលពួកមួយ មិនមានសេចក្តី សម្គាល់នូវរូបខាងក្នុង ហើយឃើញនូវរូបខាងក្រៅ ជារូបលឿង មានពណ៌ លឿង​ ជាទីចង្អុលបា្រប់ថា នេះមានពណ៌លឿង មានពន្លឺលឿង គ្របសង្កត់ នូវរូបទាំងនោះ ហើយមានសេចក្តីសម្គាល់យ៉ាងនេះថា អាត្មា​អញដឹង អាត្មា អញឃើញដូច្នេះ ក៏យ៉ាងនោះឯង នេះជាអភិភាយតនៈទី ៦ ​។ បុគ្គលពួក មួយ ​មិនមានសេចក្តីសម្គាល់នូវរូបខាងក្នុង ហើយឃើញនូវរូបខាងក្រៅ​ ជា រូបក្រហម ​មានពណ៌ក្រហម ជាទីចង្អុលបា្រប់ថា នេះមានពណ៌ក្រហម មានពន្លឺក្រហម ប្រៀបដូចផ្កាច្បារក្រហម មានពណ៌ក្រហម ជាទីចង្អុល ប្រាប់ថា នេះមានពណ៌ក្រហម មានពន្លឺក្រហម​ ពុំនោះសោត រូបនោះ ប្រៀបដូចសំពត់កើតក្នុងក្រុងពារាណសី មានសាច់ម៉ដ្ឋទាំងពីខាង ហៅថា សំពត់ក្រហម មានពណ៌ក្រហម ជាទីចង្អុលប្រាប់ថា នេះមានពណ៌ក្រហម មានពន្លឺក្រហម យ៉ាងណាមិញ ​បុគ្គលពួកមួយ មិនមានសេចក្តីសម្គាល់នូវ រូបខាងក្នុង ហើយឃើញនូវរូបខាងក្រៅជារូបក្រហម មានពណ៌ក្រហម ជា ទីចង្អុលបា្រប់ថា នេះមានពណ៌ក្រហម មានពន្លឺក្រហម គ្របសង្កត់នូវរូប ទាំងនោះ ហើយមានសេចក្តីសម្គាល់យ៉ាងនេះថា អាត្មាអញដឹង អាត្មាអញ ឃើញដូច្នេះ ក៏យ៉ាងនោះ​ឯង នេះជាអភិភាយតនៈទី ៧ ។ បុគ្គលពួកមួយ ​មិនមាន សេចក្តីសម្គាល់នូវរូបខាងក្នុង ហើយឃើញនូវរូបខាងក្រៅជារូបស មានពណ៌ស ជាទីចង្អុលបា្រប់ថា នេះមានពណ៌ស មានពន្លឺស ប្រៀ​បដូច ផ្កាយព្រឹកដែលស មានពណ៌ស ជាទីចង្អុលបា្រប់ថា នេះមានពណ៌ស មាន ពន្លឺស ពុំនោះសោត​រូបនោះប្រៀបដូចសំពត់ កើតក្នុងក្រុងពារាណសី​ មាន សាច់មដ្ឋទាំងពីរខាង ហៅថាសំពត់ស មានពណ៌ស ជាទីចង្អុលបា្រប់ថា នេះមានពណ៌ស មានពន្លឺស យ៉ាងណាមិញ បុគ្គលពួកមួយ មិនមាន សេចក្តីសម្គាល់នូវរូបខាងក្នុង ហើយឃើញនូវរូបខាងក្រៅ ជារូបសមាន ពណ៌ស ជាទីចង្អុលបា្រប់ថា នេះមានពណ៌ស មានពន្លឺស គ្របសង្កត់នូវរូប ទាំងនោះ ហើយមានសេចក្តីសម្គាល់ យ៉ាងនេះថា អាត្មាអញដឹង អាត្មាអញ ឃើញដូច្នេះ ក៏យ៉ាងនោះឯង នេះជាអភិភាយតនៈទី ៨ ។ ម្នាលអានន្ទ អភិភាយតនៈ មាន ៨ ប្រការនេះឯង ។</p>
        <p><a class='ref km' id='km១០១' href='#km១០១'>១០១</a>ម្នាលអានន្ទ​ វិមោក្ខ ​(ធម៌ជាគ្រឿងរួចចាកអាសវៈ) នេះមាន ៨ ប្រការ ។ វិមោក្ខ ៨ ប្រ​ការ តើដូចម្តេច។ បុគ្គលបាននូវរូបជ្ឈាន រមែង ឃើញនូវរូបគឺ កសិណ ទាំងឡាយ មាននីលកសិណជាដើម នេះជាវិមោក្ខទី ១ ។ បុគ្គលមិនមានសេចក្តីសម្គាល់នូវរូបខាងក្នុង រមែងឃើ​ញនូវរូបខាង ក្រៅទាំងឡាយគឺ កសិណមាននីលកសិណជាដើម នេះជាវិមោក្ខទី ២ ។ បុគ្គលមានចិត្តចុះស៊ប់ កាន់ឈានក្នុងវណ្ណកសិណដែលបរិសុទ្ធ នេះជា វិមោក្ខទី ៣ ។ បុគ្គលដែលកន្លងនូវ​រូបសញ្ញា ដល់នូវសេចក្តីវិនាសនៃ បដិឃសញ្ញា មិនបានធ្វើទុកក្នុងចិត្តនូវនានត្តសញ្ញា ដោយប្រការទាំង ពួង​ ហើយបានដល់នូវអាកាសានញ្ចាយតនជ្ឈាន​ ព្រោះធ្វើទុកក្នុងចិត្តថា អាកា​សមិនមានទីបំផុតដូច្នេះ នេះជាវិមោក្ខទី ៤ ។ បុគ្គលដែលកន្លងនូវ អាកាសានញ្ចាយតនជ្ឈាន ដោយប្រការទាំងពួង ហើយបានដល់នូវ វិញ្ញាណញ្ចាយតនជ្ឈាន ព្រោះធ្វើទុកក្នុងចិត្តថា ​វិញ្ញាណ​មិនមានទីបំផុត ដូច្នេះ នេះជាវិមោក្ខទី ៥ ។ បុគ្គលដែលកន្លងនូវវិញ្ញាណញ្ចាយតនជ្ឈាន ដោយប្រការទាំងពួង ហើយបានដល់នូវអាកិញ្ចញ្ញាយតនជ្ឈាន ព្រោះធ្វើ​ទុកក្នុងចិត្តថា​អ្វីតិចតួចក៏មិនមានដូច្នេះ នេះជាវិមោក្ខទី ៦ ។​ បុគ្គលដែល កន្លងនូវអាកិញ្ចញ្ញាយតន​ជ្ឈាន ដោយប្រការទាំងពួង ហើយបានដល់នូវ នេវសញ្ញានាសញ្ញាយតនជ្ឈាន នេះជាវិមោក្ខទី ៧ ។ បុគ្គលដែលកន្លងនូវ នេវសញ្ញានាសញ្ញាយតនជ្ឈាន ដោយប្រការទាំងពួង ហើយបានដល់នូវ សញ្ញាវេទយិតនិរោធ (សេចក្តីរលត់នៃសញ្ញានិងវេទនា) នេះជាវិមោក្ខទី ៨ ។ ម្នាលអានន្ទ វិមោក្ខមាន ៨​ ប្រការនេះឯង ។</p>
        <p><a class='ref km' id='km១០២' href='#km១០២'>១០២</a>ម្នាលអានន្ទ​ សម័យមួយ តថាគតបានតា្រស់ជាដំបូង បានគង់ នៅ ក្រោមដើមអជបា​លនិគ្រោធ ក្បែរធ្នេរស្ទឹងនេរញ្ជារា ក្នុងឧរុវេលា ប្រទេសឯណោះ ។ ម្នាលអានន្ទ គ្រានោះឯង ក្រុងមារមានចិត្តបាបចូលទៅ រកតថាគត​លុះចូលដល់ ហើយបានឋិតនៅ​ក្នុងទីដ៏សមគួរ ។ ម្នាលអានន្ទ លុះក្រុងមារមានចិត្តបាបឋិតនៅ ក្នុងទីដ៏សមគួរហើយ បាននិយាយយ៉ាង នេះនឹងតថាគតថា បពិត្រព្រះអង្គដ៏ចម្រើន​ឥឡូវនេះ សូមព្រះមានព្រះភាគ​ បរិនិព្វានទៅ សូមព្រះសុគតបរិនិព្វានទៅ​ បពិត្រព្រះអង្គដ៏ចម្រើន​ ឥឡូវនេះ ជាកាលគួរនិងបរិនិព្វាន របស់ព្រះមានព្រះភាគហើយ​ ម្នាលអានន្ទ កាលបើ ក្រុងមារ បាននិយាយយ៉ាងនេះហើយ តថាគត ក៏បានពោលពាក្យនេះទៅ នឹង​ក្រុងមារមានចិត្តបាបថា ម្នាលមារមានចិត្តបាប​ ពួកភិក្ខុជាសាវ័ករបស់ តថាគតដែលឈ្លាស វាង​វៃ ក្លៀវក្លា ជាពហុស្សូត ទ្រទ្រង់ធម៌ ប្រតិបត្តិធម៌ សមគួរដល់ធម៌ ប្រតិបត្តិដ៏សមគួរ ​ប្រព្រឹត្តតាម​ធម៌នៅមិនទាន់មាន ទាំង មិនទាន់រៀននូវវាទៈនៃអាចារ្យរបស់ខ្លួន ហើយបា្រប់ សំដែង​ បញ្ញត្ត តាំងទុក បើក ចែក ធ្វើឲ្យងាយបាន ទាំងមិនទាន់សង្កត់សង្កិននូវបរប្បវាទ ដែលកើត ឡើងហើយ​ឲ្យជាកិច្ចដែលសង្កត់សង្កិន បានដោយល្អ តាមពាក្យដែលសម ហេតុ ហើយសំដែងធម៌​ ប្រកបដោយបាដិហារ្យបាន ដរាបណាទេ តថាគត ក៏មិនបានបរិនិព្វានដរាបនោះ ​។ ម្នាលមារមានចិត្តបាប​ ពួកភិក្ខុនី​ជាសាវិកា របស់តថាគតដែលឈ្លាស​វាងវៃ ក្លៀវក្លា ជាពហុស្សូត​ ទ្រទ្រង់ធម៌ ប្រតិបត្តិ ធម៌សមគួរដល់ធម៌ ប្រតិបត្តិដ៏សមគួរ ប្រព្រឹត្តតាមធម៌​ នៅមិនទាន់មាន ទាំងមិនទាន់បានរៀន នូវវទៈនៃអាចារ្យរបស់ខ្លួន ហើយបា្រប់ សំដែង បញ្ញត្ត តាំង ទុក បើក ចែក ធ្វើឲ្យងាយបាន ទាំងមិនទាន់សង្កត់សង្កិន នូវបរប្បវាទ ដែលកើតឡើងហើយ ឲ្យជាកិច្ចដែលសង្កត់សង្កិនបានដោយល្អ តាមពាក្យ ដែលសមហេតុ ហើយសំដែងធម៌ប្រកបដោយបាដិហារ្យ​បាន ដរាបណាទេ តថាគត ​មិនទាន់បរិនិព្វាន ដរាបនោះ ។ ម្នាលមារមានចិត្តបាប ពួក ឧបាសកជាសាវ័ករបស់តថាគតដែលឈ្លាស វាងវៃ ​ក្លៀវក្លា​ ជាពហុស្សូត ទ្រទ្រង់ធម៌ ប្រតិបត្តិធម៌សម​គួរដល់ធម៌ ប្រតិបត្តិដ៏សមគួរ ប្រព្រឹត្តតាមធម៌ នៅមិនទាន់មាន ទាំងមិនទាន់បានរៀន​ នូវវាទៈនៃអាចារ្យរបស់ខ្លួន ហើយ បា្រប់ សំដែង បញ្ញាត្ត តាំងទុក បើក ចែក ធ្វើឲ្យងាយបាន ទាំងមិនទាន់​សង្កត់សង្កិន នូវបរប្បវាទដែលកើតឡើងហើយ ឲ្យជាកិច្ចដែលសង្កត់សង្កិន ដោយល្អ តាមពាក្យដែលសមហេតុ ហើយសំដែងធម៌ប្រកបដោយ បាដិហារ្យបាន ដរាបណាទេ តថាគតមិនទាន់បរិនិព្វានដរាបនោះ ។ ម្នាល មារមានចិត្តបាប ពួកឧបាសិកាជាសាវិកា របស់តថាគតដែល ឈ្លាស វាងវៃ ​ក្លៀវក្លា ជាពហុស្សូត ទ្រទ្រង់ធម៌ ប្រតិបត្តិធម៌ សមគួរដល់ធម៌ ប្រតិបត្តិដ៏ សមគួរ ប្រព្រឹត្តតាមធម៌ នៅមិនទាន់មាន ទាំងមិនទាន់បាន រៀននូវវាទៈ នៃអចារ្យរបស់​ខ្លួន ហើយបា្រប់ សំដែង បញ្ញត្ត តាំងទុក បើក ចែក ធ្វើឲ្យ ងាយបាន ទាំងមិនទាន់សង្កត់សង្កិន នូវ​បរប្បវាទដែលកើតឡើងហើយ ឲ្យ ជាកិច្ចដែល សង្កត់សង្កិនបានដោយល្អ តាមពាក្យដែលសមហេតុ ហើយ សំដែងធម៌ប្រកបដោយ បាដិហារ្យបាន ដរាបណាទេ តថាគតក៏មិនទាន់ បរិនិព្វានដរាបនោះ ។ ម្នាលមារមានចិត្តបាប ព្រហ្មចារ្យរបស់តថាគតនេះ នៅមិនទាន់ខ្ជាប់ខ្ជួន មិនទាន់ចម្រើន មិនទាន់ផ្សាយ ទៅសព្វទិស គេមិន ទាន់ដឹងច្រើនគ្នា ទាំងមិនទាន់ពេញបរិបូណ៌ ដរាបណា មួយ​ទៀត ពួក ទេវតានិងមនុស្សមិនទាន់ចេះសំដែងបានដោយប្រពៃ ដរាបណាទេ តថាគត ក៏មិន ទាន់បរិ​និព្វាន ដរាបនោះ ។ ម្នាលអានន្ទ ថ្ងៃនេះក្រុងមារមានចិត្តបាប បានចូលមករក តថាគតក្នុងបាវាលចេតិយ អម្បាញ់មិញនេះឯង បានឋិត នៅក្នុងទីដ៏សមគួរ ។ ម្នាលអានន្ទ លុះមារមាន​ចិត្តបាប បានឋិតនៅក្នុង ទីដ៏សមគួរហើយ ក៏បានពោលពាក្យនេះនឹងតថាគតថា បពិត្រព្រះអង្គ​ដ៏​ចម្រើន ឥឡូវនេះសូមព្រះមានព្រះភាគ​បរិនិព្វានទៅ សូមព្រះសុគត បរិនិព្វានទៅ បពិត្រព្រះអង្គដ៏​ចម្រើន ឥឡូវនេះ ជាកាលគួរនឹងបរិនិព្វាន របស់ព្រះមានព្រះភាគហើយ បពិត្រព្រះអង្គដ៏ចម្រើន ព្រោះព្រះមាន ព្រះភាគ បានត្រាស់ព្រះវាចានេះថា ម្នាលមារមានចិត្តបាប ពួកភិក្ខុជាសាវ័ក របស់​តថាគតនៅមិនទាន់មាន ដរាបណាទេ តថាគតក៏មិនទាន់បរិនិព្វាន ដរាបនោះ ។ ពួកភិក្ខុនីជាសាវិកា របស់តថាគតនៅមិនទាន់មាន ដរាបណា ។ ពួកឧបាសក ជាសាវ័ករបស់តថាគត នៅមិនទាន់មានដរាបណា ។ ពួក ឧបាសិកាជាសាវិការបស់តថាគតនៅមិនទាន់មាន ដរាបណា ។ ព្រហ្មចារ្យ​របស់តថាគតនេះ នៅមិនទាន់ខ្ជាប់ខ្ជួន មិនទាន់ចម្រើន មិនទាន់ផ្សាយទៅ សព្វទិស គេមិនទាន់ដឹងច្រើនគ្នាទាំងមិនទាន់ពេញបរិបូណ៌ ដរាបណា មួយ ទៀត ពួកទេវតានិងមនុស្ស មិនទាន់ចេះសំដែងបានដោយប្រពៃ ដរាបណា (តថាគតក៏មិនទាន់បរិនិព្វានដរាបនោះ) ។ បពិត្រព្រះអង្គដ៏ចម្រើន ឥឡូវ នេះ ព្រហ្មចារ្យរបស់ព្រះមានព្រះភាគ បានខ្ជាប់ខ្ជួនហើយ បានចម្រើន ហើយ បានផ្សាយទៅសព្វទិសហើយ គេបានដឹងច្រើនគ្នាហើយ បានពេញ បរិបូណ៌ហើយ ពួកទេវ​តានិងមនុស្សចេះសំដែងបានល្អហើយ ។ បពិត្រ ព្រះអង្គដ៏ចម្រើន ឥឡូវនេះ សូមព្រះមានព្រះភាគបរិនិព្វានទៅ សូមព្រះ សុគតបរិនិព្វានទៅ បពិត្រព្រះអង្គដ៏ចម្រើន ឥឡូវនេះ ជាកាលគួរនឹង បរិនិព្វាន​ របស់ព្រះមានព្រះភាគហើយ ។​ ម្នាលអានន្ទ កាលបើក្រុងមារ បាននិយាយយ៉ាងនេះហើយ តថាគតក៏បានពោលពាក្យនេះ ទៅនឹងក្រុង មារមានចិត្តបាបថា ម្នាលមារមានចិត្តបាប ចូរអ្នកមានសេចក្តីខ្វល់ខ្វាយតិច ចុះ ការបរិនិព្វានរបស់តថាគត​ មិនយូរប៉ុន្មានទេ កន្លង ៣ ខែអំពី​ថ្ងៃនេះទៅ តថាគតនឹងបរិនិព្វានហើយ ម្នាលអានន្ទ ក្នុងថ្ងៃនេះ តថាគតមានសតិ-សម្បជញ្ញៈ បានដាក់អាយុសង្ខារ ក្នុងបាវាលចេតិយ អម្បាញ់មិញនេះឯង ។ កាលបើព្រះមានព្រះភាគ មានពុទ្ធតម្រាស់ យ៉ាងនេះហើយ ព្រះអានន្ទមាន អាយុ ក៏បានក្រាបង្គំទូលឃាត់ព្រះមានព្រះភាគដូច្នេះថា បពិត្រព្រះអង្គ ដ៏ចម្រើន សូមព្រះមានព្រះភាគ ឋិតនៅអស់មួយអាយុកប្ប សូមព្រះសុគត ឋិតនៅ​អស់មួយអាយុកប្ប ដើម្បីប្រយោជន៍ដល់ជនច្រើន ដើម្បីសេចក្តីសុខ ដល់ជនច្រើន​ ដើម្បីអនុគ្រោះដល់សត្វលោក ដើម្បីសេចក្តីចម្រើន ដើម្បី ប្រយោជន៍ ដើម្បីសេចក្តីសុខ ដល់ទេវតានិង​មនុស្សទាំងឡាយ ។ ម្នាល អានន្ទ ឥឡូវនេះ កុំឡើយ អ្នកកុំអង្វរតថាគតឡើយ ម្នាលអានន្ទ ឥឡូវនេះ មិនមែនជាកាលគួរ អារាធនាតថាគតទេ ។ ព្រះអានន្ទមានអាយុ បានក្រាប បង្គំទូលជាគម្រប់ពីរដងផង ។ បេ ។ ព្រះអានន្ទមានអាយុ បានក្រាបបង្គំ ទូលព្រះមានព្រះភាគ ជាគម្រប់បីដង​ផងដូច្នេះថា បពិត្រព្រះអង្គដ៏ចម្រើន​ សូមព្រះ មានព្រះភាគ ឋិតនៅអស់មួយអាយុកប្ប សូមព្រះសុគត ឋិតនៅ អស់មួយអាយុកប្ប ដើម្បីប្រយោជន៍ដល់ជនច្រើន ដើម្បីសេចក្តីសុខដល់ ជនច្រើន ដើម្បីសេចក្តីអនុគ្រោះដល់សត្វលោក ដើម្បីសេចក្តីចម្រើន ដើម្បី ប្រយោជន៍ ដើម្បីសេចក្តីសុខដល់ទេវតានិងមនុស្សទាំងឡាយ ។ ម្នាល អានន្ទ​ អ្នកជឿពោធិញ្ញណរបស់តថាគតដែរឬ ។ បពិត្រព្រះអង្គដ៏ចម្រើន ខ្ញុំព្រះអង្គជឿ ។ ម្នាលអានន្ទ​ កាលបើអ្នកជឿដែរ ហេតុ​អ្វី ក៏អ្នកនៅតែទទូច តថាគតដល់ទៅ ៣ ដង ។ បពិត្រព្រះអង្គដ៏ចម្រើន ព្រះពុទ្ធដីការនេះ ខ្ញុំព្រះអង្គបាន​ស្តាប់ក្នុងទីចំពោះព្រះភក្រ្ត បានត្រងរងក្នុងទីចំពោះព្រះភក្រ្ត ថា ម្នាលអានន្ទ ឥទិ្ធបាទទាំង ៤ បើ​បុគ្គលណាមួយ បានចម្រើនហើយ បាន ធ្វើរឿយ​ ៗ ហើយ​បានធ្វើឲ្យដូចជាយានហើយ បានធ្វើឲ្យ​ទីនៅហើយ បាន តាំងទុករឿយ​ ៗ ហើយ បានសន្សំទុកហើយ បានបា្ររព្ធដោយល្អហើយ បុគ្គល​នោះ បើបា្រថា្ននិងឋិតនៅ ​គប្បីឋិតនៅអស់មួយអាយុកប្ប ឬលើស ជាងមួយអាយុកប្បក៏បាន ម្នាលអានន្ទ ឯឥទ្ធិបាទទាំង ៤ តថាគត បាន ចម្រើនហើយ បានធ្វើរឿយ ៗ ហើយ បានធ្វើឲ្យដូចយានហើយ បានធ្វើឲ្យ ជាទីនៅហើយ បានតាំងទុករឿយ ៗ ហើយ បានសន្សំទុកហើយ បានបា្ររព្ធ ដោយល្អហើយ ម្នាលអានន្ទ បើតថាគត បា្រថ្នានិងឋិតនៅ គប្បីឋិតនៅអស់ មួយ អាយុកប្ប ឬលើសជាងមួយអាយុកប្បក៏បាន ។ ម្នាលអានន្ទ អ្នកជឿ ឬទេ ។ បពិត្រព្រះអង្គដ៏ចម្រើន ខ្ញុំព្រះអង្គជឿ ។ ម្នាលអានន្ទ ហេតុដូច្នោះ នេះជាអំពើទាស់របស់អ្នកហើយ នេះជាកំហុស​របស់អ្នកហើយ ព្រោះ តថាគតបានធ្វើនិមិត្តជាឱឡារិក បានធ្វើឱភាស​​ ជាឱឡារិកយ៉ាងនេះហើយ អ្នកនៅតែមិនយល់សេចក្តីច្បាស់លាស់បាន មិនអារាធនាតថាគតថា សូម ព្រះមានព្រះភាគ ឋិតនៅអស់មួយអាយុកប្ប សូមព្រះសុគត ឋិតនៅអស់ មួយអាយុកប្ប ដើម្បីប្រយោជន៍ដល់ជនច្រើន ដើម្បីសេចក្តីសេចក្តីសុខ ដល់ជនច្រើន ដើម្បីអនុគ្រោះដល់សត្វលោក ដើម្បីសេចក្តីចម្រើន​ ដើម្បី ប្រយោជន៍ ដើម្បីសេចក្តីសុខដល់ទេវតានិងមនុស្សទាំងឡាយ ដូច្នេះសោះ ម្នាលអានន្ទ បើអ្នកអារាធនាតថាគត តថាគតគប្បីឃាត់វាចារបស់អ្នកត្រឹម តែពីរ​លើក តែដល់ទៅបីលើក តថាគតគប្បីទទួល​ ម្នាលអានន្ទ ព្រោះហេតុ នោះ នេះជាអំពើទាស់របស់​​អ្នកហើយ នេះជាកំហុសរបស់អ្នកហើយ ។</p>
        <p><a class='ref km' id='km១០៣' href='#km១០៣'>១០៣</a>ម្នាលអានន្ទ សម័យមួយ តថាគតគង់នៅលើភ្នំគិជ្ឈកូដទៀប ក្រុងរាជគ្រឹះឯណោះ​ ម្នាលអានន្ទ ក្នុងទីនោះឯង តថាគតបានពោលនឹង អ្នកថា ម្នាលអានន្ទ ក្រុងរាជគ្រឹះជាទីគួរត្រេក​អរ ភ្នំគិជ្ឈកូដជាទីគួរត្រេកអរ ម្នាលអានន្ទ ឥទ្ធិបាទទាំង ៤ បើបុគ្គលណាមួយបានចម្រើនហើយ បានធ្វើ រឿយ ៗ ហើយ បានធ្វើឲ្យដូចជាយានហើយ បានធ្វើឲ្យជាទីនៅហើយ បាន តាំងទុករឿយ ៗ ហើយ បានសន្សំទុកហើយ បានបា្ររព្ធដោយល្អហើយ បុគ្គលនោះ​ កាលបើបា្រថ្នានឹងឋិតនៅ គប្បីឋិតនៅអស់មួយអាយុកប្បឬ លើសជាងមួយអាយុកប្បក៏បាន ។ ម្នាលអានន្ទ ឯឥទ្ធិបាទទាំង ៤ តថាគត បានចម្រើនហើយ បានធ្វើរឿយ ៗ ហើយ បានធ្វើឲ្យដូចជាយានហើយ បាន ធ្វើ ឲ្យ​ជាទីនៅហើយ បានតាំងទុករឿយ ៗ ហើយ បានសន្សំទុកហើយ បាន បា្ររព្ធដោយល្អហើយ ម្នាលអានន្ទ កាលបើតថាគត បា្រថ្នានិងឋិតនៅ គប្បី ឋិតនៅ អស់មួយអាយុ កប្ប ឬលើសជាងមួយអាយុកប្ប ក៏បាន ម្នាលអានន្ទ កាលបើតថាគត បានធ្វើនិមិត្តជាឱឡារិក ធ្វើឱកាលជាឱឡារិក យ៉ាងនេះ ហើយ អ្នកនៅតែមិនយល់សេចក្តីច្បាស់លាស់បាន មិនអារាធនាតថាគតថា សូមព្រះមានព្រះភាគ​ ឋិតនៅអស់មួយអាយុកប្ប សូមព្រះសុគត ឋិតនៅ អស់មួយអាយុកប្ប ដើម្បី​ប្រយោជន៍ដល់ជនច្រើន ដើម្បីសេចក្តីសុខដល់ជន ច្រើន ដើម្បីអនុគ្រោះដល់សត្វលោក ដើម្បី​សេចក្តីចម្រើន ដើម្បីប្រយោជន៍ ដើម្បីសេចក្តីសុខ ដល់ទេវតានិងមនុស្សទាំងឡាយ ម្នាលអានន្ទ បើអ្នក អារាធនាតថាគត ៗ គប្បីឃាត់វាចារបស់អ្នកត្រឹមតែពីលើក តែដល់បីលើក តថាគតគប្បីទទួល ម្នាលអានន្ទ ព្រោះហេតុដូច្នោះ នេះជាអំពើទាស់របស់ អ្នកហើយ នេះជាកំហុសរបស់អ្នក​ហើយ ។</p>
        <p><a class='ref km' id='km១០៤' href='#km១០៤'>១០៤</a>ម្នាលអានន្ទ​ សម័យមួយ តថាគតនៅក្នុងគោតមនិគ្រោធជិត ក្រុងរាជគ្រឹះនោះឯង ។​ បេ ។ តថាគតនៅជិតជ្រោះជាទីទម្លាក់នូវចោរ ទៀប ក្រុងរាជគ្រឹះ នោះឯង ។​​ តថាគតនៅក្នុងសត្តបណ្ណគុហា (​គុហាដែលសន្មត ដោយដើមសត្បណ្ណព្រឹក្ស) ខាងភ្នំវេភារៈជិតក្រុងរាជគ្រឹះនោះឯង ។ តថាគត នៅក្នុងកាឡសិលា (ថ្មខ្មៅ) ខាងភ្នំឥសិគិលិ ទៀបក្រុងរាជគ្រឹះនោះឯង ។ តថាគតនៅក្នុងសប្បសោណ្ឌិកបព្ភារៈ ​(ញកមានត្រពាំងទឹកជាទីនៅនៃពស់) ក្នុងសីតវ័ន (ព្រៃត្រ​ជាក់) ទៀបក្រុងរាជគ្រឹះនោះឯង ។ តថាគតនៅក្នុង តបោរាម (អារាមជិតស្ទឹងឈ្មោះតបោទា) ជិតក្រុងរាជគ្រឹះនោះឯង ។​ តថាគតនៅក្នុងវេឡុវនកលន្ទកនិរាបស្ថាន ជិតក្រុងរាជគ្រឹះនោះឯង ។ តថាគតនៅក្នុងជីវកម្ពវ័ន ជិតក្រុងរាជគ្រឹះនោះឯង ។ តថាគតនៅក្នុង មទ្ទកុច្ឆិមិគទាយវ័ន ជិត​ក្រុងរាជគ្រឹះនោះឯង ។ ម្នាលអានន្ទ តថាគតនៅ ក្នុទីអម្បាលនោះ បានបា្រប់អ្នកថា ម្នាលអានន្ទ ក្រុងរាជគ្រឹះ ជាទីគួរត្រេកអរ ភ្នំគិជ្ឈកូដ ជាទីគួរត្រេកអរ គោតមនិគ្រោធ ជាទីគួរត្រេកអរ ជ្រោះសម្រាប់ ទម្លាក់នូវចោរជាទីគួរត្រេកអរ សត្តបណ្ណគុហាខាងភ្នំវេភារៈ ជាទីគួរត្រេក​អរ កាឡសិលាខាងភ្នំឥសិគិលិជាទីគួរត្រេកអរ សប្បសោណ្ឌិកបព្ភារៈក្នុងសីត-វ័នជាទីគួរត្រេក​អរ តបោទារាមជាទីគួរត្រេកអរ វេឡុវនកលន្ទកនិវាបស្ថាន ជាទីគួរត្រេកអរ ជីវកម្ពវ័ន ជាទីគួរត្រេកអរ មទ្ទកុច្ឆិមិគទាយវ័ន ជាទីគួរ ត្រេកអរ ម្នាលអានន្ទ ឥទ្ធិបាទទាំង ៤ បើបុគ្គលណាមួយ បានចម្រើនហើយ បានធ្វើឲ្យច្រើនហើយ បានធ្វើឲ្យដូចជាយានហើយ បានធ្វើឲ្យជាទីនៅ ហើយ បានតាំងទុករឿយ ៗ ហើយ​ បានសន្សំទុកហើយ បានបា្ររព្ធដោយ ល្អហើយ បុគ្គលនោះបើបា្រថ្នានឹងឋិតនៅ គប្បីឋិតទៅអស់មួយអាយុកប្ប ឬលើសជាងមួយ អាយុកប្បក៏បាន ។ ម្នាលអានន្ទ ឯឥទ្ធិបាទទាំង ៤​ តថាគត បានចម្រើនហើយ បានធ្វើឲ្យច្រើនហើយ បានធ្វើឲ្យដូចជាយានហើយ បាន ធ្វើឲ្យជាទីនៅហើយ បានតាំងទុករឿយ ៗ ហើយ បានសន្សំទុកហើយ បាន បា្ររព្ធដោយល្អហើយ ម្នាលអានន្ទ បើតថាគតបា្រថា្ននឹងឋិតនៅ គប្បីឋិត នៅអស់មួយអាយុកប្ប ឬលើសជាង​មួយអាយុកប្បក៏បាន ម្នាលអានន្ទ កាល បើតថាគត ធ្វើនិមិត្តជាឱឡារិក ធ្វើឱភាសជាឱឡារិក​យ៉ាង នេះហើយ អ្នក នៅតែមិនអាចនឹងយល់ សេចក្តីច្បាស់លាស់បាន មិនអារាធនាតថាគតថា សូមព្រះមានព្រះភាគ ទ្រង់ឋិតនៅអស់មួយអាយុកប្ប សូមព្រះសុគត ទ្រង់ ឋិតនៅអស់មួយអា​យុកប្ប ដើម្បីប្រយោជន៍ដល់ជនច្រើន ដើម្បីសេចក្តីសុខ ដល់ជនច្រើន ដើម្បីអនុគ្រោះដល់សត្វលោក ដើម្បីសេចក្តីចម្រើន ដើម្បី ប្រយោជន៍ ដើម្បីសេចក្តីសុខដល់ទេវតានិងមនុស្សទាំងឡាយ ដូច្នេះសោះ ម្នាលអានន្ទ បើអ្នកអារាធនាតថាគត ៗ​ គប្បីឃាត់ពាក្យអ្នកត្រឹមតែ ២ ដង ប៉ុណ្ណោះ គង់នឹងទទួលអារាធនាក្នុង វារៈជាគម្រប់ ៣ ដងមិនខាន ម្នាល អានន្ទ​ ព្រោះហេតុដូច្នោះ នេះជាអំពើ​ទាស់របស់ អ្នកហើយ នេះជាកំហុស របស់អ្នកហើយ ។</p>
        <p><a class='ref km' id='km១០៥' href='#km១០៥'>១០៥</a>ម្នាលអានន្ទ​ សម័យមួយ តថាគតនៅក្នុងឧទេនចេតិយទៀប ក្រុងវេសាលីនេះឯង ។ កាលតថាគតនៅក្នុងឧទេនចេតិយនោះ បានបា្រប់ អ្នកថា ម្នាលអានន្ទ ក្រុងវេសាលី ជាទីគួរត្រេកអរ ឧទេនចេតិយជាទីគួរ ត្រេកអរ ម្នាលអានន្ទ ឥទ្ធិបាទទាំង​ ៤ ​បើបុគ្គលណាមួយបានចម្រើន​ហើយ បានធ្វើឲ្យច្រើនហើយ បានធ្វើឲ្យ ដូចជាយានហើយ បានធ្វើឲ្យជាទីនៅ ហើយ បានតាំងទុករឿយ ៗ ហើយ បានសន្សំទុក ហើយ បានបា្ររព្ធដោយ ល្អហើយ បុគ្គលនោះបើបា្រថ្នា​និងឋិតនៅ គប្បីឋិតនៅអស់ មួយអាយុកប្ប ឬលើសជាងមួយអាយុកប្បក៏បាន ។ ម្នាលអានន្ទ ឯឥទ្ធិបាទទាំង ៤ តថាគត បានចម្រើនហើយ បានធ្វើឲ្យច្រើនហើយ បានធ្វើឲ្យដូចជាយានហើយ បាន ធ្វើឲ្យជាទីនៅហើយ បានតាំងទុករឿយ ៗ ហើយ បានសន្សំទុកហើយ បាន បា្ររព្ធដោយល្អ​ហើយ ម្នាលអានន្ទ​ បើតថាគតបា្រថ្នានិងឋិតនៅ​ គប្បីឋិត នៅអស់មួយអាយុកប្ប ឬលើសជាង​មួយអាយុកប្បក៏បាន ម្នាលអានន្ទ កាល បើតថាគតធ្វើនិមិត្តជាឱឡារិក ធ្វើឱភាសជាឱឡារិក យ៉ាងនេះហើយ អ្នក នៅតែមិនអាចនឹងយល់ សេចក្តីច្បាស់លាស់បានឡើយ មិនអារាធនា តថាគតថា សូមព្រះមានព្រះភាគ ទ្រង់ឋិតនៅអស់មួយអាយុកប្ប សូមព្រះ សុគត ទ្រង់ឋិតនៅអស់មួយអាយុកប្ប ដើម្បីប្រយោជន៍ដល់ជនច្រើន ដើម្បី សេចក្តីសុខដល់ជនច្រើន ដើម្បីអនុគ្រោះដល់សត្វលោក ដើម្បីសេចក្តី ចម្រើន ដើម្បីប្រយោជន៍ ដើម្បីសេចក្តីសុខដល់ទេវតានិងមនុស្សទាំងឡាយ ដូច្នេះសោះ ម្នាលអានន្ទ បើអ្នកអារាធនាតថាគត ៗ គប្បីឃាត់ពាក្យអ្នក ត្រឹមតែ ២ ដងប៉ុណ្ណោះ គង់និងទទួលអារាធនាក្នុងវារៈជាគម្រប់ ៣ ដងមិន ខាន ម្នាលអានន្ទ ព្រោះហេតុដូច្នោះ នេះជាអំពើទាស់របស់អ្នកហើយ នេះ ជាកំហុសរបស់អ្នកហើយ ។</p>
        <p><a class='ref km' id='km១០៦' href='#km១០៦'>១០៦</a>ម្នាលអានន្ទ សម័យមួយ តថាគតនៅក្នុងគោតមកចេតិយ ជិតក្រុង វេសាលីនេះឯង ។ បេ ។ តថាគតនៅក្នុងសត្តម្ពចេតិយ ជិតក្រុង វេសាលីនេះឯង ។ តថាគតនៅក្នុងពហុបុត្តចេតិយជិតក្រុងវេសាលីនេះឯង ។ តថាគតនៅក្នុងសារន្ទទចេតិយ ជិតក្រុងវេសាលីនេះឯង ។ ម្នាល អានន្ទ ក្នុងកាលឥឡូវនេះ​ តថាគតនៅក្នុងបាវាលចេតិយ ក្នុងថ្ងៃនេះបាន បា្រប់អ្នកថា ម្នាលអានន្ទ​ ក្រុងវេសាលី ជាទីគួរត្រេកអរ ឧទេនចេតិយជាទីគួរ ត្រេកអរ គោតមកចេតិយ ជាទីគួរត្រេកអរ សត្តម្ពចេតិយ ជាទីគួរត្រេកអរ ពហុបុត្តចេតិយ ជាទីគួរត្រេក​អរ សារន្ទទចេតិយ ជាទីគួរត្រេកអរ បាវាល-ចេតិយ ជាទីត្រេកអរ ម្នាលអានន្ទ ឥទ្ធិបាទទាំង ៤ បើបុគ្គលណាមួយបាន ចម្រើន ហើយ បានធ្វើច្រើនហើយ បានធ្វើឲ្យដូចជាយានហើយ បានធ្វើឲ្យ​ជាទីនៅហើយ បានតាំងទុករឿយ ៗ ហើយ បានសន្សំទុកហើយ បានបា្ររព្ធ ដោយល្អហើយ បុគ្គលនោះបើបា្រថ្នានឹងឋិតនៅ គប្បីឋិតនៅអស់មួយ អាយុកប្ប ឬលើសជាងមួយអាយុកប្បក៏​បាន ។ ម្នាលអានន្ទ ឯឥទ្ធិបាទទាំង ៤ តថាគតបានចម្រើនហើយ បានធ្វើឲ្យច្រើនហើយ បានធ្វើឲ្យ ដូចជាយាន ហើយ បានធ្វើឲ្យជាទីនៅហើយ បានតាំងទុករឿយ ៗ ហើយ បានសន្សំទុក ហើយ បានបា្ររព្ធដោយល្អហើយ ម្នាលអានន្ទ បើតថាគតបា្រថ្នានឹងឋិតនៅ គប្បីឋិតនៅអស់មួយអាយុកប្ប ឬលើសជាងមួយអាយុកប្បក៏បាន​ ម្នាល អានន្ទ កាលបើតថាគតធ្វើនិមិត្តជាឱឡារិក ធ្វើឱភាសជាឱឡារិក យ៉ាងនេះ ហើយ ក៏អ្នកនៅតែមិនអាចនិងយល់សេចក្តីច្បាស់លាស់បាន មិនអារាធនា តថាគតថា សូមព្រះមានព្រះភាគ​ ទ្រង់ឋិតនៅអស់មួយអាយុកប្ប សូមព្រះ សុគត ទ្រង់ឋិតនៅអស់មួយអាយុកប្ប ដើម្បីប្រយោជន៍ ដល់ជនច្រើន ដើម្បី សេចក្តីសុខ ដល់ជនច្រើន ដើម្បីអនុគ្រោះ ដល់សត្វលោក ដើម្បីសេចក្តី ចម្រើន ដើម្បីប្រយោជន៍ ដើម្បីសេចក្តីសុខ ដល់ទេវតានិងមនុស្សទាំង ឡាយដូច្នេះសោះ ម្នាលអានន្ទ​ បើអ្នកអារាធនាតថាគត ៗ គប្បីឃាត់​ពាក្យ អ្នកត្រឹមតែ ២ ដងប៉ុណ្ណោះ គង់នឹងទទួលអារាធនាក្នុងវារៈជាគម្រប់ ៣ ដង មិនខាន ម្នាលអានន្ទ ព្រោះហេតុដូច្នោះ នេះជាអំពើទាស់របស់អ្នកហើយ នេះជា កំហុសរបស់អ្នកហើយ ម្នាលអានន្ទ ក្រែងតថាគតបា្រប់អ្នកជាមុន ហើយ យ៉ាងនេះថា សេចក្តីព្រាត់បា្រស​សេចក្តីវិនាស​ សេចក្តីប្រែប្រួលចាក សត្វនិងសង្ខារជាទីស្រឡាញ់ ជាទីពេញចិត្តទាំងអស់ តែងមានជាធម្មតា ម្នាលអានន្ទ ព្រោះហេតុនោះ​បុគ្គលគប្បី បាននូវសេចក្តីទៀងទាត់ មិនព្រាត់ បា្រសក្នុងខន្ធប្រវត្តិនេះអំពីទីណា ធម្មជាតណា កើតឡើងហើយ មានហើយ សង្ខារតាក់តែងហើយ តែងមានសេចក្តីវិនា​សទៅជាធម្មតា ធម្មជាតនោះឯង​ បុគ្គលនិងពោលឃាត់ថា កុំវិនាសដូច្នេះ (ដោយហេតុណា) ​ហេតុនុ៎ះ មិន មានឡើយ ​។ ​ម្នាលអានន្ទ មួយទៀត​ ធម្មជាតណា ដែលតថាគតទាត់ចោល ហើយ ខ្ជាក់ចោលហើយ ជម្រុះចោលហើយ លះបង់ចោលហើយ បន្សាត់ ចោលហើយ អាយុសង្ខារតថាគតដាក់ចុះហើយ វាចាតថាគតពោលដោយ ពិតថា បរិនិព្វាននៃតថាគត មិនយូរឡើយ កន្លង ៣ ​ខែ ​អំពី​ថ្ងៃនេះទៅ​ តថាគតនឹងបរិនិព្វានហើយ តថាគត​នឹងត្រឡប់ មកកាន់ធម្មជាតនោះវិញ ទៀត ព្រោះហេតុនៃជីវិតប៉ុណ្ណោះ (ដោយហេតុណា) ហេតុនុ៎ះមិនមាន ឡើយ​ ម្នាលអានន្ទ មកយើងនឹងទៅកាន់កុដាគារសាលានាមហាវ័ន ។ ព្រះ អានន្ទដ៏មានអាយុ ទទួលព្រះបន្ទូលនៃព្រះមានព្រះភាគថា ព្រះករុណា ព្រះអង្គ ​។ លំដាប់នោះ ព្រះមានព្រះភាគ ក៏សេ្តចចូលទៅកាន់កុដាគារសា​លា នាមហាវ័ន មួយអន្លើដោយព្រះអានន្ទដ៏មានអាយុ លុះចូលទៅដល់ ហើយ ទ្រង់ត្រាស់នឹង​ព្រះអានន្ទដ៏មានអាយុថា ម្នាលអានន្ទ អ្នកចូរទៅ ឲ្យពួកភិក្ខុទាំងប៉ុន្មាន ដែលអាស្រ័យនៅ ក្នុងក្រុងវេសាលី​ ទាំងអស់នោះ មក ជួបជុំក្នុងឧបដ្ឋានសាលា ។ ព្រះអានន្ទមានអាយុ ទទួលព្រះបន្ទូលនៃ ព្រះមានព្រះភាគថា ព្រះករុណាព្រះអង្គ ហើយក៏ឲ្យពួកភិក្ខុទាំងប៉ុន្មាន ដែលអាស្រ័យនៅក្នុង ក្រុងវេសាលីទាំងអស់នោះ មកជួបជុំក្នុងឧបដ្ឋាន សាលា ហើយចូលទៅគាល់ព្រះមានព្រះភាគ លុះចូលទៅដល់ហើយ ក៏ថ្វាយបង្គំព្រះមានព្រះភាគ ហើយឋិតនៅក្នុងទីដ៏សមគួរ ។ លុះព្រះអានន្ទ មានអាយុ ឋិតនៅក្នុងទីដ៏សមគួរហើយ ក៏ក្រាបបង្គំទូលព្រះមានព្រះភាគ ដូច្នេះថា បពិត្រព្រះអង្គដ៏ចម្រើន ភិក្ខុសង្ឃប្រជុំគ្នាហើយ បពិត្រព្រះអង្គ ដ៏ចម្រើន សូមព្រះអង្គទ្រង់ជា្របនូវកា​លគួរ ក្នុងកាលឥឡូវនេះ ។</p>
        <p><a class='ref km' id='km១០៧' href='#km១០៧'>១០៧</a>គ្រានោះ ព្រះមានព្រះភាគ ទ្រង់ស្តេចចូលទៅកាន់ឧបដ្ឋាន-សាលា លុះចូលទៅដល់ហើយ ក៏ទ្រង់គង់លើអាសនៈដែលគេក្រាលថ្វាយ ។ លុះព្រះមានព្រះ ភាគ ទ្រង់គង់ស្រេចហើយ បានត្រាស់នឹងភិក្ខុទាំងឡាយថា ម្នាលភិក្ខុទាំងឡាយ សាសនព្រហ្មចរិយៈនេះ គប្បីតាំងនៅអស់កាលអង្វែង គប្បីតម្កល់នៅអស់កាលដ៏យូរ​ មួយទៀត សាសនព្រហហ្មចរិយៈនោះ ប្រព្រឹត្តទៅដើម្បីប្រយោជន៍ ដល់ជនច្រើន ដើម្បីសេចក្តីសុខ​ ដល់ជនច្រើន ដើម្បីអនុគ្រោះ​ ដល់សត្វលោក ដើម្បីសេចក្តីចម្រើន ដើម្បីប្រយោជន៍ ដើម្បី សេចក្តីសុខ ដល់ទេវតានិងមនុស្សទាំ​ងឡាយ ដោយប្រការណា ធម៌ទាំង ឡាយណា ដែលតថាគតសំដែងហើយដោយបញ្ញាដ៏ឧត្តម ធម៌ទាំងឡាយ នោះ អ្នកទាំងឡាយកប្បីរៀនដោយប្រពៃ ហើយសេព ចម្រើន ធ្វើរឿយ ​ៗ ដោយប្រការដូច្នោះ ។ ម្នាលភិក្ខុទាំងឡាយ​ សាសនព្រហ្មចរិយៈនេះ គប្បី តាំងនៅអស់កាលអង្វែង គប្បីតម្កល់នៅអស់កាលដ៏យូរ មួយទៀត សាសន-ព្រហ្មចរិយៈនោះ​ ប្រព្រឹត្តទៅដើម្បីប្រយោជន៍ ដល់ជនច្រើន ដើម្បីសេចក្តី សុខ ដល់ជនច្រើន ដើម្បីអនុគ្រោះ ដល់សត្វលោក ដើម្បីសេចក្តីចម្រើន ដើម្បីប្រយោជន៍ ដើម្បីសេចក្តីសុខ ដល់ទេវតានិងមនុស្សទាំងឡាយ ដោយ ប្រ​ការណា ធម៌ទាំងឡាយណា ដែលតថាគតសំដែងហើយដោយបញ្ញាដ៏ ឧត្តម អ្នកទាំងឡាយគប្បី រៀនដោយប្រពៃហើយសេព ចម្រើន ធ្វើឲ្យរឿយ ៗ ដោយប្រការដូច្នោះ​ ធម៌ទាំងឡាយនោះតើដូចម្តេច ។ គឺសតិប្បដ្ឋាន ៤ សម្មប្បធាន ៤​ ឥទ្ធិបាទ ៤ ឥន្រ្ទិយ ៥ ពលៈ ៥ ពោជ្ឈង្គ ៧ អរិយមគ្គប្រក​ប ដោយអង្គ ៨ ។ ម្នាលភិក្ខុទាំងឡាយ សាសនព្រហ្មចរិយៈនេះ គប្បីតាំងនៅ អស់កាលអង្វែង គប្បីតម្កល់ នៅអស់កាលដ៏យូរ មួយទៀត សាសន-ព្រហ្មចរិយៈនោះ ប្រព្រឹត្តទៅដើម្បីប្រយោជន៍ ដល់ជនច្រើន ដើម្បីសេចក្តី សុខ ដល់ជនច្រើន ដើម្បីអនុគ្រោះ ដល់សត្វលោក ដើម្បីសេចក្តីចម្រើន ដើម្បីប្រយោជន៍ ដើម្បីសេចក្តីសុខ ដល់ទេវេតា និងមនុស្សទាំងឡាយ ដោយប្រការណា ធម៌ទាំងឡាយណា ដែលតថាគតសំដែងហើយដោយ បញ្ញាដ៏ឧត្តម អ្នកទាំងឡាយ គប្បីរៀនដោយប្រពៃ ហើយសេព ចម្រើន ធ្វើឲ្យរឿយ ៗ ដោយប្រការដូច្នោះ ធម៌ទាំងឡាយនោះ យ៉ាងនេះឯង ។ គ្រានោះ ព្រះមានព្រះភាគ ទ្រង់ត្រាស់នឹងភិក្ខុទាំងឡាយថា ម្នាលភិក្ខុទាំង ឡាយ ឥឡូវនេះ តថាគតនឹងដាស់តឿនអ្នកទាំងឡាយ សង្ខារទាំងឡាយ មានសេចក្តីវិនាសទៅជាធម្មតា អ្នកទាំងឡាយចូរញុំាងកិច្ចទាំងពួង ឲ្យ សម្រេចដោយសេចក្តីមិនប្រមាទចុះ បរិនិព្វាននឹងមានដល់តថាគត ​មិន យូរឡើយ កន្លង ៣ ខែ អំពីថ្ងៃនេះទៅ តថាគតនឹងបរិនិព្វានហើយ ។ ព្រះមានព្រះភាគ​ ទ្រង់មានព្រះបន្ទូលដូច្នេះហើយ ព្រះសុគតជាសាស្តា លុះទ្រង់មានព្រះបន្ទូលដូច្នេះហើយ ក៏ទ្រង់​មានព្រះបន្ទូលដូច្នេះ តទៅ ទៀតថា</p>
        <p><a class='ref km' id='km១០៨' href='#km១០៨'>១០៨</a>ពួកជនណា ៗ ទោះបីក្មេងក្តី ចាស់ក្តី ពាលក្តី បណ្ឌិតក្តី អ្នក មានក្តី អ្នកក្រក្តី ជនទាំងអស់នោះ តែងមានសេចក្តី ស្លាប់នៅពីខាងមុខ ។ ភាជន៍ដី ដែលស្មូនឆ្នាំងធ្វើហើយ ទោះ​បីតូចក្តី ធំក្តី ឆ្អិនក្តី ឆៅក្តី​ភាជន៍ទាំង អស់នោះ មានកិរិយា បែកធ្លាយជាទីបំផុត យ៉ាងណា ជីវិតរបស់សត្វ ទាំងឡាយ ក៏យ៉ាងនោះដែរ ។</p>
        <p>ព្រះសាស្តា ទ្រង់មានព្រះបន្ទូល ដូច្នេះ តទៅទៀតថា</p>
        <p>វ័យរបស់តថាគត ចាស់ហើយ ជីវិតរបស់តថាគត មានប្រមាណតិច តថាគតនិងលះបង់អ្នកទាំងឡាយ ហើយទៅ ឯទីពឹងចំពោះខ្លួន តថាគត បានធ្វើទុកហើយ ។</p>
        <p>ម្នាលភិក្ខុទាំងឡាយ អ្នកទាំងឡាយកុំប្រមាទ ត្រូវមានស្មារតី មាន សីលល្អ មានតម្រិះតម្កល់នឹងល្អ ចូររក្សាចិត្តរបស់ខ្លួនឲ្យរឿយ ៗ ចុះ ។ ភិក្ខុណាមិនប្រមាទ ហើយនៅក្នុងធម៌វិន័យនេះ (ភិក្ខុនោះ) នឹងលះបង់ ជាតិសង្សារហើយ ធ្វើនូវព្រះនិព្វាន ជា ទីបំផុតនៃកងទុក្ខបានមិនខាន ។</p>
        <p>ចប់ ពុទ្ធភាណវារៈទី ៣ ។</p>

        <p><a class='ref km' id='km១០៩' href='#km១០៩'>១០៩</a>គ្រានោះ ព្រះមានព្រះភាគ ទ្រង់ស្បង់បាត្រ និងចីវរក្នុង បុព្វណ្ហសម័យ ទ្រង់​ពុទ្ធដំណើរចូលទៅបិណ្ឌបាត ក្នុងក្រុងវេសាលី លុះ ស្តេចទៅបិណ្ឌបាត ក្នុងក្រុងវេសាលីហើយ ទ្រង់ត្រឡប់អំពីបិណ្ឌបាតក្នុង វេលាខាងក្រោយភត្ត ទ្រង់ងាកក្រឡេកមើលនូវក្រុងវេសាលី ដូចជាដំរីដែល ក្រឡេកបែរមើល (នូវទីខាងក្រោយ) ហើយត្រាស់នឹងព្រះអានន្ទមានអាយុ ថា ម្នាលអានន្ទ​ តថាគតឃើញក្រុងវេសាលី​ម្តងនេះ ជាបច្ឆិមទស្សនៈ (ការ ឃើញទីបំផុត) ម្នាលអានន្ទ មកយើងនឹងទៅកាន់ភណ្ឌគ្រាម ។ ព្រះអានន្ទ មានអាយុ ទទួលព្រះបន្ទូលព្រះមានព្រះភាគថា ព្រះករុណាព្រះអង្គ ។ លំដាប់នោះ ព្រះមានព្រះភាគ ទ្រង់ពុទ្ធដំណើរទៅដល់ភណ្ឌគ្រាម ព្រម ដោយភិក្ខុសង្ឃជាច្រើន ។ បានឮថា ព្រះមានព្រះភាគ​ ទ្រង់គង់ក្នុង ភណ្ឌគ្រាមនោះ ។ ក្នុងទីនោះឯង ព្រះមានព្រះភាគបានត្រាស់នឹង​ភិក្ខុ ទាំងឡាយថា ម្នាលភិក្ខុទាំងឡាយ តថាគតក្តី អ្នកទាំងឡាយក្តី ដែល អន្ទោលទៅ ត្រាច់រង្គាត់​ទៅ (ក្នុងសង្សារវដ្ត) អស់កាលជាយូរ អង្វែងយ៉ាង នេះ ព្រោះតែមិនបានត្រាស់ដឹង មិនបានចាធ្លុះ​នូវធម៌ទាំង ៤ យ៉ាង ។ ធម៌ ទាំង ៤ យ៉ាង តើដូចម្តេច ។ ម្នាលភិក្ខុទាំងឡាយ តថាគតក្តី អ្នកទាំងឡាយក្តី ដែល អន្ទោលទៅ ត្រាច់រង្គាត់ទៅ អស់កាលជាយូរអង្វែងយ៉ាងនេះ ព្រោះ តែមិន​បានត្រាស់ដឹង មិនបានចាក់ធ្លុះនូវអរិយសីល ។ ម្នាលភិក្ខុទាំងឡាយ តថាគតក្តី អ្នកទាំងឡាយក្តី ដែលអន្ទោលទៅ ត្រាច់រង្គាត់ទៅ អស់កាល ជាយូរអង្វែងយ៉ាងនេះ ព្រោះតែមិនបានត្រាស់ដឹង មិនបានចាក់ធ្លុះនូវ អរិយសមាធិ ។ ម្នាលភិក្ខុទាំងឡាយ តថាគតក្តី អ្នកទាំងឡាយក្តី ដែល អន្ទោលទៅ ត្រាច់រង្គាត់ទៅ អស់កាលជាយូរអង្វែងយ៉ាងនេះ ព្រោះតែមិន បានត្រាស់ដឹង មិនបានចាក់ធ្លុះនូវអរិយបញ្ញា ។ ម្នាលភិក្ខុទាំងឡាយ តថាគតក្តី អ្នកទាំងឡាយក្តី ដែលអន្ទោលទៅ ត្រាច់រង្គាត់ទៅ អស់កាលជា យូរអង្វែងយ៉ាងនេះ ព្រោះតែមិនបានត្រាស់ដឹង មិនបានចាក់ធ្លុះនូវអរិយ-វិមុត្តិ ។ ម្នាលភិក្ខុទាំងឡាយ អរិយសីលនោះឯង ដែលបុគ្គលបានត្រាស់​ដឹង បានចាក់ធ្លុះហើយ អរិយសមាធិដែល បុគ្គលបានត្រាស់ដឹង បានចាក់ធ្លុះ ហើយ អរិយបញ្ញា​បុគ្គលបានត្រាស់ដឹង បានចាក់ធ្លុះហើយ អរិយវិមុត្តិដែល បុគ្គលបានត្រាស់ដឹង បានចាក់ធ្លុះហើយ ភវតណ្ហា គឺសេចក្តី បា្រថ្នាក្នុងភព ក៏សូន្យទៅ ខ្សែគឺតណ្ហា ដែលអាចនាំសត្វអំពីភពមួយ​ទៅភពមួយក៏ អស់ទៅ ភពថ្មីទៀត ក៏មិនមានក្នុងកាលឥឡូវនេះឡើយ ។ ព្រះមានព្រះភាគ ទ្រង់​មានព្រះបន្ទូលដូច្នេះហើយ ព្រះសុគតជាសាស្តា លុះទ្រង់មានព្រះបន្ទូល ដូច្នេះហើយ ក៏ទ្រង់ត្រាស់ដូច្នេះតទៅទៀតថា</p>
        <p><a class='ref km' id='km១១០' href='#km១១០'>១១០</a>ធម៌ទាំងនេះ គឺសីល សមាធិ បញ្ញា និងវិមុត្តិ ដ៏ប្រសើរ ព្រះគោតមព្រះអង្គមានយស បានត្រាស់ដឹងហើយ ព្រះពុទ្ធទ្រង់ត្រាស់ដឹង យ៉ាងនេះហើយ ទើបសំដែងធម៌បា្រប់ ចំពោះភិក្ខុទាំងឡាយ ព្រះសាស្តា មានចក្ខុ ទ្រង់ធ្វើនូវព្រះនិព្វាន ជាទីបំផុត នៃកងទុក្ខ ទ្រង់បរិនិព្វានហើយ ។</p>
        <p><a class='ref km' id='km១១១' href='#km១១១'>១១១</a>បានឮថា ព្រះមានព្រះភាគ ទ្រង់គង់នៅ ក្នុងភណ្ឌគ្រាមនោះ ទ្រង់ធ្វើ ធម្មីកថាជាច្រើន ចំពោះភិក្ខុទាំងឡាយយ៉ាងនេះថា សីលដូច្នេះ សមាធិដូច្នេះ បញ្ញាដូច្នេះ​ សមាធិដែលអប់រំដោយសីលហើយ រមែងមាន ផលច្រើន មានអានិសង្សច្រើន ចិត្តដែលអប់រំ ដោយបញ្ញាហើយ រមែងរួច ស្រឡះដោយប្រពៃ ចាកអាសអាសវៈទាំងឡាយ គឺកាមាសវៈ ភវាសវៈ អវិជ្ជាសវៈ ។</p>
        <p><a class='ref km' id='km១១២' href='#km១១២'>១១២</a>គ្រានោះ ព្រះមានព្រះភាគ ទ្រង់គង់នៅក្នុងកណ្ឌគ្រាមតាម សមគួរ ដល់ពុទ្ធអធ្យាស្រ័យ ហើយទ្រង់ត្រាស់ហៅព្រះអានន្ទមានអាយុ មកថា ម្នាលអានន្ទ មកយើងនិងទៅកាន់ហត្ថិគ្រាម អម្ពគ្រាម ជម្ពុគា្រម​និង ភោគនគរ ។ ព្រះអានន្ទមានអាយុ ទទួលព្រះបន្ទូល ព្រះមានព្រះភាគថា​ ព្រះករុណាព្រះអង្គ ។ លំដាប់នោះ ព្រះមានព្រះភាគ ទ្រង់ពុទ្ធដំណើរទៅ ដល់គោគនគរ ព្រមដោយភិក្ខុសង្ឃជាច្រើនអង្គ ។ បានឮថា​ ព្រះមាន ព្រះភាគ ទ្រង់គង់នៅក្នុងអានន្ទចេតិយ ជិតភោគនគរនោះ ។ ក្នុងទីនោះឯង ព្រះមានព្រះភាគ ទ្រង់ត្រាស់​នឹងភិក្ខុទាំងឡាយថា ម្នាលភិក្ខុទាំងឡាយ តថាគតនឹងសំដែងមហាបទេសទាំង ៤ នេះ អ្នកទាំង​ឡាយចូរស្តាប់ ចូរធ្វើ ទុកក្នុងចិត្ត ដោយប្រពៃចុះ តថាគតនឹងសំដែងបា្រប់ ។ ភិក្ខុទាំងនោះ ទទួល ព្រះបន្ទូលនៃព្រះមានព្រះភាគថា ព្រះករុណាព្រះអង្គ ។ ព្រះមានព្រះភាគ ទ្រង់ត្រាស់ដូច្នេះថា</p>
        <p><a class='ref km' id='km១១៣' href='#km១១៣'>១១៣</a>ម្នាលភិក្ខុទាំងឡាយ​ ភិក្ខុក្នុងសាសនានេះ គប្បីពោលយ៉ាង នេះថា ម្នាលអាវុសោ​ទាំងឡាយ ពាក្យនុ៎ះ ខ្ញុំបានស្តាប់បានទទួលចំពោះ ព្រះភក្រ្តនៃព្រះមានព្រះភាគថា នេះជាធម៌ នេះជាវិន័យ នេះជាពាក្យ ប្រៀនប្រដៅរបស់ព្រះសាស្តា ម្នាលភិក្ខុទាំងឡាយ អ្នកទាំងឡាយ កុំអាល ត្រេកអរ កុំអាលឃាត់ភាសិតរបស់ភិក្ខុនោះឡើយ ។ លុះអ្នកទាំងឡាយ មិនទាន់ត្រេកអរ មិនទាន់ឃាត់ហើយ ត្រូវរៀននូវបទនិងព្យព្ជានៈទាំងនោះ ឲ្យចាំល្អ ហើយស្ទាបស្ទង់ មើលក្នុងព្រះសូត្រ ប្រៀបធៀបមើលក្នុងព្រះ វិន័យ ។ បទនិងព្យព្ជានៈទាំនោះ កាលបើអ្នកទាំងឡាយ ស្ទាបស្ទង់មើលក្នុង ព្រះសូត្រ ប្រៀបធៀបមើលក្នុងព្រះវិន័យទៅហើយ មិនប្រជុំចុះគឺ​មិនមាន ក្នុងព្រះសូត្រផង មិនបា្រកដក្នុងព្រះវិន័យផងទេ ។ អ្នកទាំងឡាយ​​ គប្បីដល់ នូវសេចក្តីចូលចិត្តក្នុងពាក្យនេះថា ​នេះមិនមែនជាព្រះពុទ្ធដីកា របស់ ព្រះមានព្រះភាគនោះទេ ជាពាក្យដែល​ភិក្ខុ នេះរៀនខុសដោយពិត ម្នាល ភិក្ខុទាំងឡាយ​ ព្រោះហេតុនោះ អ្នកទាំងឡាយ ត្រូវចោលពាក្យនុ៎ះ​ចេញ ។ បទនិងព្យព្ជានៈទាំងនោះ ​កាលបើអ្នកទាំងឡាយ ស្ទាបស្ទង់មើលក្នុង ព្រះ សូត្រ ប្រៀបធៀបមើលក្នុងព្រះវិន័យទៅហើយ ក៏ប្រជុំចុះក្នុងព្រះសូត្រផង បា្រកដ ក្នុងព្រះវិន័យផង ។ អ្នកទាំងឡាយ គប្បីដល់នូវសេចក្តី ចូលចិត្តក្នុង ពាក្យនេះថា នេះជាព្រះពុទ្ធដីការបស់ព្រះមានព្រះភាគនោះ ដែលភិក្ខុនេះ រៀនត្រូវល្អហើយដោយពិត ម្នាលភិក្ខុទាំងឡាយ​ អ្នកទាំងឡាយ គប្បីចាំទុក នូវមហាបទេសជាបឋមនេះចុះ ។</p>
        <p><a class='ref km' id='km១១៤' href='#km១១៤'>១១៤</a>ម្នាលភិក្ខុទាំងឡាយ ភិក្ខុក្នុងសាសនានេះ គប្បីពោលយ៉ាងនេះ ថា ព្រះសង្ឃនៅក្នុង​អាវាសឯណោះ មានទាំងភិក្ខុជាថេរៈ មានទាំងភិក្ខុជា ប្រធាន ខ្ញុំបានស្តាប់បានទទួលចំពោះមុខព្រះសង្ឃនោះថា នេះជាធម៌ នេះ ជាវិន័យ នេះជាពាក្យបៀនប្រដៅរបស់ព្រះសាស្តា ម្នាលភិក្ខុទាំង​ឡាយ អ្នក ទាំងឡាយ កុំអាលត្រេកអរ កុំអាលឃាត់នូវភាសិតរបស់ភក្ខុនោះឡើយ ។ លុះអ្នក​ទាំងឡាយ​មិនទាន់ត្រេកអរ មិនទានឃាត់ ហើយត្រូវរៀននូវបទនិង ព្យព្ជានៈទាំងនោះឲ្យចាំល្អ ហើយស្ទង់មើលក្នុងព្រះសូត្រ ប្រៀបធៀបមើល ក្នុងព្រះវិន័យ ។ បទនិងព្យព្ជានៈទាំងនោះ ​កាលបើ​អ្នកទាំងឡាយ ស្ទង់មើល ក្នុងព្រះសូត្រ ប្រៀបធៀបមើលក្នុងព្រះវិន័យទៅហើយ មិនប្រជុំចុះក្នុង​ព្រះ សូត្រផង មិនបា្រកដក្នុងព្រះវិន័យផងទេ ។ អ្នកទាំងឡាយ​ គប្បីដល់នូវ សេចក្តីចូល ក្នុងពាក្យនេះថា នេះមិនមែនជាព្រះពុទ្ធដីកា របស់ព្រះមាន ព្រះភាគទេ ជាពាក្យដែលភិក្ខុសង្ឃនោះរៀនខុស​ដោយពិត ម្នាលភិក្ខុទាំង ឡាយ ព្រោះហេតុនោះ អ្នកទាំងឡាយ គប្បីចោលពាក្យនុ៎ះចេញ ។ បទ និងព្យព្ជានៈទាំងនោះ កាលបើអ្នកទាំងឡាយ ស្ទង់មើលក្នុងព្រះសូត្រ​ ប្រៀប ធៀបមើលក្នុង ព្រះវិន័យទៅហើយ ក៏ប្រជុំចុះក្នុងព្រះសូត្រផង បា្រកដក្នុង ព្រះវិន័យផង ។ អ្នកទាំងឡាយ គប្បីដល់​នូវសេចក្តីចូលចិត្តក្នុងពាក្យនេះថា នេះជាព្រះពុទ្ធដីកា របស់ព្រះមានព្រះភាគនោះ ដែលព្រះសង្ឃនោះរៀន ត្រូវល្អហើយដោយពិត ម្នាលភិក្ខុទាំងឡាយ អ្នកទាំងឡាយគប្បីចាំទុក មហាបទេសជា​គម្រប់ពីរនេះចុះ ។</p>
        <p><a class='ref km' id='km១១៥' href='#km១១៥'>១១៥</a>ម្នាលភិក្ខុទាំងឡាយ ភិក្ខុក្នុងសាសនានេះ គប្បីពោលយ៉ាងនេះ ថា ភិក្ខុជាថេរៈច្រើន​អង្គ នៅក្នុងអាវសឯណោះ​ សុទ្ធតែជាពហុស្សូត ចេះចាំ ក្នុងកម្ពីរនិកាយ ទ្រទ្រង់ធម៌ ទ្រទ្រង់វិន័យ ទ្រទ្រង់មាតិការ ខ្ញុំបានស្តាប់​ បាន​ទទួល ចំពោះមុខព្រះថេរៈទាំងនោះថា នេះជាធម៌ នេះជាវិន័យ នេះជា ពាក្យប្រៀនប្រដៅរបស់ព្រះសាស្តា​ ម្នាលភិក្ខុទាំងឡាយ អ្នកទាំងឡាយ កុំអាលត្រេកអរនឹងភាសិត របស់ភិក្ខុនោះឡើយ ។ ​បេ ។ បទនិងព្យព្ជានៈ មិនបា្រកដក្នុងព្រះវិន័យ ។ អ្នកទាំងឡាយ​ គប្បីដល់នូវសេចក្តីចូលចិត្ត ក្នុង ពាក្យនេះថា នេះមិនមែនជាព្រះពុទ្ធដីកា របស់ព្រះមានព្រះភាគនោះទេ ជា ពាក្យដែល ព្រះថេរៈទាំងនោះរៀនខុសដោយពិត ម្នាលភិក្ខុទាំងឡាយ ព្រោះហេតុនោះ​ អ្នកទាំងឡាយ គប្បីចោលពាក្យនុ៎ះចេញ ។ បទនិង ព្យព្ជានៈទាំងនោះ កាលបើអ្នកទាំងឡាយ ស្ទង់​មើលក្នុងព្រះសូត្រ ។​ បេ ។ បា្រកដក្នុងព្រះវន័យ ។ អ្នកទាំងឡាយ​គប្បីដល់នូវសេចក្តីចូលចិត្ត ក្នុង ពាក្យនេះថា នេះជាព្រះពុទ្ធដីកា របស់ព្រះមានព្រះភាគនោះ ដែលព្រះ ថេរៈទាំងនោះរៀនត្រូវល្អហើយដោយពិត ម្នាលភិក្ខុទាំងឡាយ អ្នកទាំង ឡាយ​ គប្បីចាំទុកនូវមហាបទេសជាគម្រប់​ ៣ នេះចុះ ។</p>
        <p><a class='ref km' id='km១១៦' href='#km១១៦'>១១៦</a>ម្នាលភិក្ខុទាំងឡាយ ភិក្ខុក្នុងសាសនានេះ​ គប្បីពោលយ៉ាងនេះ ថា​ ភិក្ខុជាថេរៈនៅ​ក្នុងអាវាសឯណោះជាពហុស្សូត ចេះចាំក្នុងគម្ពីរនិកាយ ទ្រទ្រង់ធម៌ ទ្រទ្រង់វិន័យ ទ្រទ្រង់មាតិកា ខ្ញុំបានស្តាប់បានទទួលចំពោះមុខ ព្រះថេរៈអង្គនោះថា នេះជាធម៌ នេះជាវិន័យ​ នេះជាពាក្យប្រៀនប្រដៅ របស់ព្រះសាស្តា​ ម្នាលភិក្ខុទាំងឡាយ អ្នកទាំងឡាយ កុំអាលត្រេកអរ កុំ អាលឃាត់នូវភាសិតរបស់ភិក្ខុនោះឡើយ ។ លុះអ្នកទាំងឡាយ​ មិនទាន់ ត្រេកអរ ​មិនទាន់ឃាត់​ហើយ​ គប្បីរៀននូវបទនិងព្យព្ជានៈទាំងនោះ ឲ្យចាំល្អ ហើយស្ទង់មើលក្នុងព្រះសូត្រ​ ប្រៀបធៀប​មើលក្នុងព្រះវិន័យ​ ។ បទនិង ព្យព្ជានៈទាំងនោះ កាលបើអ្នកទាំងឡាយ ស្ទង់មើលក្នុងព្រះសូត្រ​ ប្រៀប ធៀបមើល ក្នុងព្រះវិន័យទៅហើយ មិនប្រជុំចុះក្នុងព្រះសូត្រផង មិនបា្រកដ ក្នុងព្រះវិន័យផងទេ ។ អ្នកទាំងឡាយ គប្បីដល់នូវសេចក្តីចូលចិត្តក្នុងពាក្យ នោះ ។​ បេ ។ ថានេះជាព្រះពុទ្ធដីកា របស់ព្រះមានព្រះភាគនោះ ដែល ព្រះថេរៈនោះរៀនត្រូវល្អហើយដោយពិត ម្នាលភិក្ខុទាំងឡាយ ព្រោះហេតុ នោះ អ្នកទាំងឡាយ គប្បីចាំទុកនូវមហាបទេសជាគម្រប់ ៤ នេះចុះ ។ ម្នាល ភិក្ខុទាំងឡាយ អ្នកទាំងឡាយ គប្បីចាំទុកនូវមហាបទេសទាំង ៤ នេះឯង ។ បានឮថា ព្រះមានព្រះភាគ ទ្រង់គង់នៅក្នុងអានន្ទចេតិយ ជិតភោគនគរ នោះឯង ទ្រង់ធ្វើធម្មីកថាជាច្រើន ដល់ភិក្ខុទាំងឡាយយ៉ាងនេះថា សីល ដូច្នេះ សមាធិដូច្នេះ បញ្ញាដូច្នេះ សមាធិដែលអប់រំដោយសីលហើយ រមែង មានផលច្រើន មានអានិសង្សច្រើន បញ្ញាដែលអប់រំ ដោយសមាធិហើយ រមែងមានផលច្រើន មានអានិសង្សច្រើន ចិត្ត ដែលអប់រំ ដោយបញ្ញាហើយ រមែងរួចស្រឡះដោយប្រពៃ ចាកអាសវៈទាំងឡាយ គឺ កាមាសវៈ​ ភវាសវៈ អវិជ្ជាសវៈ ។</p>
        <p><a class='ref km' id='km១១៧' href='#km១១៧'>១១៧</a>គ្រានោះ ព្រះមានព្រះភាគ ទ្រង់គង់នៅ ក្នុងភោគនគរតាម សមគួរ ដល់ពុទ្ធអធ្យាស្រ័យ ហើយត្រាស់ហៅ ព្រះអានន្ទមានអាយុមក ថា ម្នាលអានន្ទ មកយើងនឹងទៅកាន់​ក្រុងបាវា ។ ​ព្រះអានន្ទមានអាយុ ទទួល ព្រះបន្ទូលព្រះមានព្រះភាគថា ព្រះករុណព្រះអង្គ ។ ទើបព្រះមានព្រះភាគ​ ទ្រង់ពុទ្ធដំណើរទៅដល់ក្រុងបាវា ព្រម ដោយភិក្ខុសង្ឃជាច្រើន ។ ​បានឮថា ព្រះមានព្រះភាគទ្រង់គង់នៅក្នុងអម្ពវ័ន (​ព្រៃស្វាយ) របស់នាយចុន្ទកម្មារ-បុត្ត (កូនជាងមាស) ទៀបក្រុងបាវានោះ ។ នាយចុន្ទកម្មារបុត្ត បានឮ ដំណឹងថា ព្រះមានព្រះភាគស្តេចមកដល់ក្រុងបាវា ឥឡូវនេះទ្រង់នៅ ក្នុង អម្ពវ័នរបស់អាត្មាអញ ទៀបក្រុងបាវា ។ គ្រានោះ​ នាយចុន្ទកម្មារបុត្ត ក៏ចូល ទៅគាល់ព្រះមានព្រះភាគ លុះចូលទៅដល់ហើយ ក៏ថ្វាយបង្គំព្រះមាន ព្រះភាគ ហើយអង្គុយក្នុងទីសមគួរ ។ លុះនាយចុន្ទកម្មារបុត្ត អង្គុយក្នុងទី សមគួរហើយ ព្រះមានព្រះភាគ ​ក៏ទ្រង់ឲ្យឃើញច្បាស់​ ឲ្យកាន់យក ឲ្យអាច ហាន​ ឲ្យរីករាយ ដោយធម្មីកថា ។ លំដាប់នោះ នាយ​ចុន្ទកម្មារបុត្ត កាល ដែលព្រះមានព្រះភាគ ទ្រង់ឲ្យឃើញច្បាស់ ឲ្យកាន់យក ឲ្យអាចហាន ឲ្យ រីករាយ ដោយធម្មីកថាហើយ ក៏ក្រាបបង្គំទូលព្រះមានព្រះភាគដូច្នេះថា​ បពិត្រព្រះអង្គដ៏ចម្រើន សូមព្រះមានព្រះភាគ ព្រមទាំងភិក្ខុសង្ឃទទួល ភត្តរបស់ខ្ញុំព្រះអង្គ ដើម្បីឆាន់ក្នុងថ្ងៃស្អែក ។ ព្រះមានព្រះភាគ ក៏ទ្រង់ទទួល និមន្ត ដោយតុណ្ហីភាព លុះនាយចុន្ទកម្មារបុត្ត បានដឹងច្បាស់ថា ព្រះមាន ព្រះភាគ ទ្រង់ទទួលនិមន្តហើយ ក៏ក្រោកចាកទីអង្គុយ ថ្វាយបង្គំព្រះមាន ព្រះភាគ ធ្វើប្រទក្សិណហើយចេញទៅ ។ លុះកន្លងរាត្រីនោះទៅហើយ ទើបនាយចុន្ទកម្មារបុត្ត​ ក៏ឲ្យគេចាត់ចែងខាទនីយភោជនីយាហារ មានរស ដ៏ពីសា ព្រមទាំងសូករមទ្ទវៈដ៏ច្រើន ក្នុងផ្ទះរបស់ខ្លួនហើយ ឲ្យគេទៅក្រាប ទូលភត្តកាល ចំពោះព្រះមានព្រះភាគថា បពិត្រព្រះអង្គដ៏ចម្រើន កាលគួរ ហើយ ភត្តសម្រេចហើយ ។ គ្រានោះ ព្រះមានព្រះភាគទ្រង់ស្បង់ ប្រដាប់ បាត្រនិងចីវរ ក្នុងបុព្វណ្ហសម័យ ហើយស្តេចចូលទៅកាន់លំនៅរបស់នាយ ចុន្ទកម្មារបុត្ត ជាមួយនិងភិក្ខុសង្ឃ លុះចូលទៅដល់ហើយ ក៏គង់លើអាសនៈ ដែល គេក្រាលថ្វាយ ។ លុះព្រះមានព្រះភាគទ្រង់គង់រួចហើយ ក៏ត្រាស់នឹង នាយចុន្ទកម្មារបុត្តថា​ ម្នាលនាយចុន្ទ សូករមទ្ទវៈណា​ ដែលអ្នកតាក់តែង​ហើយ ចូរអ្នកអង្គាសតថាគត ដោយសូករមទ្ទវៈនោះចុះ ឯខាទនីយ-ភោជនីយាហារដទៃណា ដែលអ្នកតាក់តែងហើយ ចូរអ្នកអង្គាសភិក្ខុសង្ឃ ដោយខាទនីយភោជនីយហារនោះចុះ ។ នាយ​ចុន្ទកម្មារបុត្ត ទទួលព្រះ បន្ទូលព្រះមានព្រះភាគ ដោយពាក្យថា ព្រះករុណាព្រះអង្គហើយ ក៏ អង្គាសព្រះមានព្រះភាគ ដោយសូករមទ្ទវៈដែលខ្លួនតាក់តែង ហើយអង្គាស ភិក្ខុសង្ឃដោយខាទនីយភោជនីយាហារដទៃ ដែលលខ្លួនតាក់តែងហើយ ។ ទើបព្រះមានព្រះភាគ ទ្រង់ត្រាស់នឹងនាយចុន្ទកម្មារបុត្តថា ម្នាលនាយចុន្ទ សូករមទ្ទវៈណារបស់ អ្នកដែលនៅសល់ អ្នកចូរកប់នូវ​សូករមទ្ទវៈនោះក្នុង រណ្តៅទៅ ម្នាលនាយចុន្ទ ក្នុងលោក (នេះ) ព្រមទាំងទេវលោក​ មារលោក ព្រហ្មលោក ក្នុងពពួកសត្វ​ព្រមទាំងសមណព្រហ្មណ៍ទាំងមនុស្ស ជា សម្មតិទេព និងមនុស្សដ៏សេស តថាគតមនឃើញ បុគ្គលណាមួយដែល បរិភោគនូវសូករមទ្ទវៈនោះ ហើយសូករមទ្ទវៈនោះ គប្បីដល់នូវកិរិយា រលួយទៅដោយល្អឡើយ វៀរលែងតែតថាគតចេញ ។ នាយចុន្ទកម្មារបុត្ត ទទួលព្រះបន្ទូលព្រះមានព្រះភាគថា ព្រះករុណាព្រះអង្គ ហើយក៏កប់ សូករមទ្ទវៈ ដែលនូវសល់នោះក្នុងរណ្តៅ ហើយចូលទៅគាល់ ព្រះមាន ព្រះភាគ​ លុះចូលទៅដល់ហើយ​ ក៏ថ្វាយបង្គំព្រះមានព្រះភាគ ហើយអង្គុយ ក្នុងទីសមគួរ ។ លុះនាយចុន្ទកម្មារបុត្ត អង្គុយក្នុងទីសមគួរហើយ ព្រះមាន ព្រះភាគ ក៏ទ្រង់ឲ្យឃើញច្បាស់ ឲ្យកាន់យក ឲ្យអាចហាន ឲ្យរីករាយដោយ ធម្មីកថា ហើយក៏ក្រោកចាកអាសនៈស្តេចចេញទៅ ។ លុះព្រះមានព្រះភាគ​ ទ្រង់ឆាន់ភត្ត របស់នាយចុន្ទកម្មារបុត្តរួចហើយ ព្រះអាពាធដ៏ខ្លាំងក៏កើត ឡើង វេទនាដ៏ក្លៀវក្លា កើតអំពីលោហិតប្បក្ខន្ទិកាពាធ (អាពាធចុះព្រះ លោហិត) ជិតនឹងដល់នូវមរណៈ ក៏ប្រព្រឹត្តទៅ ។ បានឮថា ព្រះមាន ព្រះភាគមានព្រះសតិនិងសម្បជញ្ញៈ មិនបានលំបាក ទ្រង់អត់សង្កត់នូវ វេទនា​នោះបាន ។ ទើបព្រះមានព្រះភាគ ទ្រង់ត្រាស់ហៅព្រះអានន្ទដ៏មាន អាយុមកថា ម្នាលអានន្ទ មកយើងនឹងទៅកាន់ក្រុងកុសិនារា ។ ព្រះអានន្ទ ដ៏មានអាយុ ទទួលព្រះបន្ទូលនៃព្រះមានព្រះភាគថា ព្រះករុណាព្រះអង្គ ។</p>
        <p><a class='ref km' id='km១១៨' href='#km១១៨'>១១៨</a>ខ្ញុំបានឮថា ព្រះពុទ្ធជាអ្នកបា្រជ្ញ ទ្រង់សោយភត្តរបស់ នាយ ចុន្ទកម្មាបុត្ត ហើយមានព្រះអាពាធជាទម្ងន់ ជិតនិងមរណៈ ។ ព្យាធិដ៏ក្លា កើតដល់ព្រះសាស្តា​ ដែលសោយភត្ត ដោយសូករមទ្ទវៈ ព្រះមានព្រះភាគ ទ្រង់មានអាពាធ ចុះព្រះលោហិតរឿយ ៗ ទើបមានព្រះពុទ្ធតម្រាស់ថា​ តថគតនឹងទៅកាន់ក្រុងកុសិនារា ។</p>
        <p>(គាថាទាំងនេះ ព្រះសង្គីតិកាចារ្យទាំងឡាយ សំដែងហើយក្នុងកាល ធ្វើសង្គីតិ) ។</p>
        <p><a class='ref km' id='km១១៩' href='#km១១៩'>១១៩</a>គ្រានោះ ព្រះមានព្រះភាគ ទ្រង់ចៀសចេញអំពីផ្លូវ ហើយទ្រង់ ចូលទៅកាន់ម្លប់ឈើ ១ ដើម លុះចូលដល់ហើយ ទ្រង់ត្រាស់នឹងព្រះអានន្ទ មានអាយុថា ម្នាលអានន្ទ​ ចូរអ្នកក្រាលសង្ឃដី មានជាន់ ៤ ឲ្យតថាគត ដោយឆាប់​ ម្នាលអានន្ទ តថាគតល្ហិតល្ហៃណាស់ តថាគតអង្គុយសិន ។ ព្រះអានន្ទមានអាយុ ទទួលព្រះបន្ទូល នៃព្រះមានព្រះភាគថា​ ព្រះករុណា ព្រះអង្គ​ ហើយក៏ក្រាលសង្ឃាដីមានជាន់ ៤ ថ្វាយ ។ ព្រះមានព្រះភាគ ទ្រង់ គង់លើអាសនៈដែល​ព្រះអានន្ទក្រាលថ្វាយ ។ ​លុះព្រះមានព្រះភាគ គង់រួច ហើយ ទ្រង់ត្រាស់នឹងព្រះអានន្ទមានអាយុថា ម្នាលអានន្ទ ចូរអ្នកទៅដងទឹក មកឲ្យតថាគតដោយឆាប់ ម្នាលអានន្ទ​ តថាគត ស្រេកទឹកណាស់ តថាគត នឹងឆាន់ទឹកបន្តិច ។ កាលបើព្រះមានព្រះភាគ​ ទ្រង់ត្រាស់យ៉ាងនេះហើយ ព្រះអានន្ទមានអាយុ ក៏ក្រាបបង្គំទូលព្រះមានព្រះភាគដូច្នេះថា បពិត្រ ព្រះអង្គដ៏ចម្រើន អម្បាញ់មិញនេះ រទេះចំនួន ៥០០ គេបរឆ្លងទៅហើយ ទឹកនោះតិច កង់រទេះក៏កិន​ ល្អក់វឹកវរ ហូរ​មក បពិត្រព្រះអង្គដ៏ចម្រើន​ ស្ទឹង កកុធៈជិតនៅនេះ មានទឹកថ្លា មានទឹកមានរសជាតិស្រួល មានទឹក​ត្រជាក់ មានទឹករង​ មានកំពង់ក៏ស្រួល ជាទីគួរត្រេកអរ ក្នុងស្ទឹងនុ៎ះ ព្រះមាន ព្រះភាគនឹងសោយ​ទឹកក៏បាន នឹងស្រង់ព្រះកាយ ឲ្យត្រជាក់ស្រួលក៏បាន ។ ព្រះមានព្រះភាគ ទ្រង់ត្រាស់នឹងព្រះអានន្ទមានអាយុ ជាគម្រប់ពីរដងទៀត ថា​ ម្នាលអានន្ទ ចូរអ្នកទៅដងទឹកមកឲ្យតថាគតដោយឆាប់ ម្នាលអានន្ទ តថាគតស្រេកទឹកណាស់ តថាគតនឹងឆាន់ទឹកបន្តិច ។​ ព្រះអានន្ទមានអាយុ ក៏ក្រាបបង្គំទូលព្រះមានព្រះភាគ ជាគម្រប់ពីរដងទៀតថា បពិត្រព្រះអង្គ ដ៏ចម្រើន អម្បាញ់មិញនេះ​រទេះចំនួន ៥០០ គេបរ ឆ្លងទៅហើយ ទឹកនោះ តិច​ កង់រទេះក៏កិន ល្អក់វឹកវរ ហូរមក បពិត្រព្រះអង្គដ៏ចម្រើន ស្ទឹងកកុធៈ ជិតនៅនេះមានទឹកថ្លា មានទឹកមានរសជាតិស្រួល មានទឹកត្រជាក់ មាន ទឹករង មានកំពង់ក៏ស្រួល ជាទីគួរត្រេកអរ ក្នុងស្ទឹងនុ៎ះ ព្រះមានព្រះភាគនឹង​សោយទឹកក៏បាន នឹងស្រង់ព្រះកាយឲ្យត្រជាក់ស្រួលក៏បាន ។ ព្រះមាន ព្រះភាគ ទ្រង់ត្រាស់នឹងព្រះអានន្ទមានអាយុ ជាគម្រប់បីដងទៀតថា ម្នាល អានន្ទ ចូរអ្នកទៅដងទឹក​មក ឲ្យតថាគតដោយឆាប់ ម្នាលអានន្ទ​ តថាគត ស្រេកទឹកណាស់ តថាគតនឹងឆាន់ទឹកបន្តិច ។ ព្រះអានន្ទមានអាយុ ក៏ទទួល ព្រះបន្ទូល​ នៃព្រះមានព្រះភាគថា ព្រះករុណាព្រះអង្គ​ ហើយក៏កាន់បាត្រ ដើរ​តម្រង់ទៅស្ទឹងនោះ ។ លំដាប់នោះស្ទឹងតូចដែលកង់កិន ល្អក់វឹកវរ ហូរ មកនោះ កាលដែលព្រះ​អានន្ទមានអាយុ ចូលទៅដល់ហើយ ក៏ត្រឡប់ទៅ ជារងថ្លាមិនល្អក់ ហូរមកវិញ ។ ទើបព្រះអានន្ទមានអាយុ មានសេចក្តីត្រិះរិះ ដូច្នេះ ថា ឱហ្ន៎ ហេតុនេះជាអស្ចារ្យពេកណាស់ ឱហ្ន៎​ ហេតុនេះ​ចម្លែកពេក ណាស់ ស្ទឹងតូចនេះឯង ដែលកង់កិនល្អក់វឹកវរហូរមក​ កាលបើអាត្មាអញ ចូលមក​ដល់ ក៏ត្រឡប់ទៅជាទឹករងថ្លាស្អាត មិនល្អក់ហូរមកវិញ ព្រោះ ព្រះតថាគតមានប្ញទ្ធិធំ មានអានុភាពធំ ។ ព្រះអានន្ទក៏ដងទឹកដោយបាត្រ ចូលទៅគាល់ព្រះមានព្រះភាគ លុះចូលទៅដល់ហើយ ក៏ក្រាបបង្គំទូល ព្រះមានព្រះភាគដូច្នេះថា បពិត្រព្រះអង្គដ៏ចម្រើន ហេតុនេះជាអស្ចារ្យ ពេក​ណាស់ បពិត្រព្រះអង្គដ៏ចម្រើន ហេតុនេះ ចម្លែកពេកណាស់ បពិត្រ ព្រះអង្គដ៏ចម្រើន​ ​ឥឡូវនេះ ស្ទឹង​តូចដែលកង់កិនល្អក់វឹកវរកំពុង ហូរមក នោះ កាលដែលខ្ញុំព្រះ អង្គចូលទៅដល់ហើយ ក៏ត្រឡប់​ទៅជាទឹករងថ្លា ស្អាតមិនល្អក់ហូរមកវិញ ព្រោះព្រះអង្គមានប្ញទ្ធិធំ មានអនុភាពធំ សូម ព្រះមាន​ព្រះមានព្រះភាគ ទ្រង់សោយព្រះសុទ្ធរស សូមព្រះសុគត ទ្រង់ សោយព្រះសុទ្ធរស ។ លំដាប់នោះ ព្រះមានព្រះភាគ ក៏ទ្រង់សោយ ព្រះសុទ្ធរស ។</p>
        <p><a class='ref km' id='km១២០' href='#km១២០'>១២០</a>សម័យនោះឯង មល្លបុត្ត (ព្រះរាជបុត្រនៃមល្លក្សត្រិយ៍) ព្រះនាមបុក្កុសៈ ជាសាវ័ករបស់អាឡារតាបស​ កាលាមគោត្ត ចេញអំពីក្រុង កុសិនារា ដើរទៅតាមផ្លូវឆ្ងាយ សំដៅទៅកាន់ក្រុងបាវា ។ បុក្កុសមល្លបុត្ត បានឃើញព្រះមានព្រះភាគ គង់ក្រោមម្លប់ឈើ​១ លុះ​ឃើញហើយ ក៏ចូល ទៅគាល់ព្រះមានព្រះភាគ លុះចូលទៅដល់ហើយ ក៏ក្រាបថ្វាយបង្គំ ព្រះមាន​ព្រះភាគ ហើយគង់ក្នុងទីសមគួរ ។ បុក្កុសមល្លបុត្ត លុះគង់ក្នុងទី សមគួរហើយ ក៏ក្រាបបង្គំទូល ​ព្រះមានព្រះភាគដូច្នេះថា បពិត្រព្រះអង្គ ដ៏ចម្រើន ហេតុនេះ​អស្ចារ្យពេកណាស់ បពិត្រព្រះអង្គដ៏ចម្រើន ពួកបព្វ ជិតតែងដោយវិហារធម៌ ដ៏ស្ងប់រម្ងាប់ បពិត្រព្រះអង្គដ៏ចម្រើន មានរឿងពី ដើមថា អាឡារតាបសកាលាមគោត្ត ដើរទៅកាន់ផ្លូវឆ្ងាយ ហើយចេញអំពី ផ្លូវ ចូលទៅអង្គុយសម្រាកនៅក្នុងវេលាថ្ងៃ​ ក្រោមម្លប់ឈើ ១ ដើម ​នៅជិតផ្លូវ បពិត្រព្រះអង្គដ៏ចម្រើន កាលនោះ មានរទេះចំនួន ៥០០ កន្លងហួសទៅ ក្បែរ ៗ និងអាឡារតាបសកាលាមគោត្ត បពិត្រព្រះអង្គដ៏ចម្រើន គ្រានោះ មានបុរសម្នាក់ដើរមកតាមក្រោយពួករទេះនោះ ចូលសំដៅទៅរកអាឡារ-តាបសកាលាមគោត្ត ​លុះចូលទៅដល់ហើយ បានពោលពាក្យនេះនឹង អាឡារតាបសកាលាមគោត្តថា បពិត្រ​តាបសដ៏ចម្រើន លោកម្ចាស់បាន ឃើញរទេះចំនួន ៥០០ កន្លងហួសទៅហើយដែរឬ (អាឡារតាបសឆ្លើយថា) ម្នាលអាវុសោ យើងមិនបានឃើញទេ (បុរសនោះសួរទៀតថា) បពិត្រតាបស ដ៏ចម្រើន ចុះលោកម្ចាស់ បានឮសូរសម្លេងដែរឬ ម្នាលអាវុសោ យើងមិន បានឮសូរសម្លេងទេ បពិត្រតាបសដ៏ចម្រើន ចុះលោកម្ចាស់ សិងលក់ឬអ្វី ម្នាលអាវុសោ យើងមិនបាន​ដេកលក់ទេ បពិត្រតាបសដ៏ចម្រើន ចុះលោក ម្ចាស់មានសញ្ញាដែរឬ ម្នាលអាវុសោ​ អើ យើងមាន​សញ្ញាដែរ បពិត្រតាបស ដ៏ចម្រើន លោកម្ចាស់មានសញ្ញានៅ ភា្ញក់រលឹក​ មិនបានឃើញរទេះចំនួន ៥០០ កន្លងហួសទៅក្បែរ ​ៗ ​ខ្លួន ទាំងមិនបានឮសូរ បពិត្រលោកម្ចាស់ដ៏ ចម្រើន ចុះសង្ឃាដីរបស់​លោកម្ចាស់ ប្រឡាក់ដោយធូលីដែរឬ ម្នាលអាវុសោ ប្រឡាក់ដែរ​ បពិត្រព្រះអង្គដ៏ចម្រើន គ្រានោះបុរសនោះ មានសេចក្តីត្រិះរិះ​ ដូច្នេះថា ឱហ្ន៎ ហេតុនេះ អស្ចារ្យពេកណាស់ ឱហ្ន៎ ហេតុនេះ ចម្លែកពេក ណាស់ ពួកបព្វជិតតែងនៅដោយវិហារធម៌ដ៏ស្ងប់រម្ងាប់​ ព្រោះថាតាបស​មានសញ្ញានៅភ្ញាក់ រលឹកតែមិនបានឃើញរទេះចំនួន ៥០០ កន្លងហួសទៅ ក្បែរ ​ៗ ខ្លួន ។ ទាំងមិន​បានឮសូរ ហើយបុរសនោះ ក៏កើតសេចក្តីជ្រះថ្លាក្រៃ លែង​ ក្នុងអាឡារតាបសកាលាមគោត្ត ហើយចៀសចេញទៅ ។​ ព្រះអង្គ ទ្រង់ត្រាស់ថា ម្នាលបុក្កុសៈ អ្នកសម្គាល់ហេតុនោះ ដូចម្តេច បុគ្គលណាមួយ មានសញ្ញានៅភ្ញាក់រលឹក មិនបានឃើញរទេះចំនួន ៥០០ ដែលកន្លងហួស ទៅក្បែរ ៗ ខ្លួន ទាំងមិនបានឮសូរ បុគ្គលណាមួយមានសញ្ញានៅភា្ញក់ រលឹក កាលដែលភ្លៀងកំពុង​បង្អុរចុះ កាលដែលភ្លៀងកំពុងធ្វើសំឡេងឈូឆរ កាល ដែលផ្លេកបន្ទោកំពុងភ្លឺច្រវាត់ កាលដែលរន្ទះកំពុងបាញ់ ក៏មិនបានឃើញ ទាំងមិនបានឮសូរ (បណ្តាហេតុរបស់បុគ្គលទាំងពីរនោះ) ហេតុណាហ្ន៎ ដែលធ្វើបានដោយកម្រ ឬដែលមានដោយកម្រជាងគេ ។ បុក្កុសមល្លបុត្ត ក្រាបបង្គំទូលថា បពិត្រព្រះអង្គដ៏ចម្រើន រទេះ ៥០០ ក្តី រទេះ​ ៦០០ ក្តី រទេះ​ ៧០០ ក្តី រទេះ ៨០០ ក្តី រទេះ ៩០០ ក្តី រទេះ ១០០០ ក្តី ។ បេ ។ ​រទេះ​ ១ សែនក្តី នឹងធ្វើប្រយោជន៍ដូចម្តេច​ បុគ្គលណាមួយមាន សញ្ញានៅភ្ញាក់រលឹក កាលដែលភ្លៀង កំពុងបង្អុរចុះ កាលដែលភ្លៀងកំពុងធ្វើសំឡេងឈូឆរ កាលដែលផ្លេកបន្ទោរកំពុងភ្លឺច្រវាត់ កាលដែលរន្ទះកំពុងបាញ់ ក៏មិនបាន ឃើញ ទាំងមិន​បានឮសូរ ហេតុនេះឯងរបស់បុគ្គលនោះ ជាហេតុដែល ធ្វើបានដោយកម្រផង ដែលមានដោយកម្រផង ដោយពិត ។</p>
        <p><a class='ref km' id='km១២១' href='#km១២១'>១២១</a>ម្នាលបុក្កុសៈ សម័យមួយ តថាគតនៅក្នុងរោងលានស្រូវ ទៀប ស្រុក អាតុមាឯណោះ​ ។ ក៏សម័យនោះឯង ភ្លៀងកំពុងបង្អុរចុះ ភ្លៀងកំពុង ធ្វើសំឡេងឈូឆរ ផ្លេកបន្ទោកំពុងភ្លឺច្រវាត់ រន្ទះកំពុងបាញ់ មានអ្នកស្រែជា បងនិងប្អូនគ្នាពីរនាក់ និង គោ ៤ ​ត្រូវរន្ទះបាញ់ស្លាប់ ជិតរោងលានស្រូវ ។ ​ម្នាលបុក្កុសៈ កាលនោះឯង ពួកមហាជនចេញចាកស្រុកអាតុមាចូលទៅ​កាន់ទី​ នៃបុរសអ្នកស្រែពីរនាក់បងប្អូន និងគោទាំង ៤ ដែលរន្ទះបាញ់ស្លាប់ នោះ ។ ម្នាលបុក្កុសៈ សម័យនោះឯង តថាគតចេញអំពីលានស្រូវ ដើរ ចង្រ្កមទៅក្នុងទីវាល ជិតទ្វារោងលានស្រូវ ។ ម្នាលបុក្កុសៈ កាលនោះមាន បុរសម្នាក់ ចេញអំពីពួកមហាជននោះ ចូលមករកតថាគត លុះចូលមកដល់ ហើយ ក៏ថ្វាយបង្គំតថាគត រួចឋិតនៅក្នុងទីសមគួរ ។ ម្នាលបុក្កុសៈ លុះបុរស នោះ ឋិតនៅក្នុងទីសមគួរហើយ តថាគតក៏និយាយដូច្នេះថា ម្នាលអាវុសោ ពួកមហាជននោះ ប្រជុំគ្នាអំពីរឿងអ្វី ។ បុរសនោះឆ្លើយថា បពិត្រព្រះអង្គ ដ៏ចម្រើន អម្បាញ់មិញនេះ កាលដែលភ្លៀង កំពុងបង្អុរចុះ កាលដែលភ្លៀង កំពុងធ្វើសំឡេងឈូឆរ កាលដែលផ្លេកបន្ទោរកំពុងភ្លឺច្រវាត់ កាលដែលរន្ទះ កំពុងបាញ់ ក៏បាញ់ត្រូវអ្នកស្រែពីរនាក់ ជាបងប្អូននិងគោទាំង ៤ ​ស្លាប់ទៅ ​ពួកមហាជននោះប្រជុំគ្នា ព្រោះហេតុនេះឯង បពិត្រព្រះអង្គដ៏ចម្រើន ចុះ ព្រះអង្គទ្រង់គង់នៅក្នុងទីណា ។​ តថាគតឆ្លើយថា ម្នាលអាវុសោ តថាគត នៅក្នុងរោងលានស្រូវនេះ ។ បុរសនោះ ក្រាបបង្គំទូលសួរថា ចុះព្រះអង្គ បានទ្រង់ទតឃើញឬទេ ។ តថាគតឆ្លើយថា ម្នាលអាវុសោ តថាគតមិនបាន ឃើញទេ ។ បពិត្រព្រះអង្គដ៏ចម្រើន ចុះព្រះអង្គបានឮសូរសំឡេងទេ ។ ម្នាលអាវុសោ​ តថាគតមិនបានឮសូរសំឡេងទេ ។ បពិត្រព្រះ​ព្រះអង្គដ៏ ចម្រើន ចុះព្រះអង្គផ្ទំលក់ឬអ្វី ។ ​ម្នាលអាវុសោ​ តថាគតមិនបានលក់ទេ ។ បពិត្រព្រះអង្គដ៏ចម្រើន ចុះព្រះអង្គមានសញ្ញាដែរឬ ។ មា្នលអាវុសោ តថាគត​មានសញ្ញាដែរ ។ បពិត្រព្រះអង្គដ៏ចម្រើន ព្រះអង្គមានសញ្ញានៅ ភ្ញាក់រលឹក កាលដែលភ្លៀងកំពុងបង្អុរចុះ កាលដែលភ្លៀងកំពុងធ្វើ​សំឡេង ឈូឆរ កាលដែលផ្លេកបន្ទោកំពុងភ្លឺច្រវាត់ កាលដែលរន្ទះកំពុងបាញ់ ទ្រង់ មិនបានឃើញ ទាំងមិនបានឮសូរសំឡេងទេឬ ។ អើអាវុសោ ។ ម្នាលបុក្កុសៈ​ គ្រានោះ បុរសនោះមាន សេចក្តីត្រិះរិះយ៉ាងនេះថា​ ឱហ្ន៎ ហេតុនេះ ជា អស្ចារ្យពេកណាស់ ឱហ្ន៎ ហេតុនេះចម្លែកពេកណាស់ ឱហ្ន៎ ពួកបព្វជិតតែង នៅដោយវិហារធម៌ ដ៏ស្ងប់រម្ងាប់មែន ព្រោះថាបុគ្គលដែលមានសញ្ញានៅ ភ្ញាក់រលឹក កាលដែលភ្លៀងកំពុងបង្អុរចុះ កាលដែលភ្លៀងកំពុងធ្វើសំឡេង ឈូឆរ កាលដែលផ្លេកបន្ទោរកំពុងភ្លឺច្រវាត់ កាលដែលរន្ទះកំពុងបាញ់ ឥត បានឃើញទាំងមិនបានឮសូរ​សោះ ។ បុរសនោះ​ក៏កើត សេចក្តីជ្រះថ្លា ដោយក្រៃលែងចំពោះតថាគត ហើយធ្វើប្រទក្សិណ​ ដើរចេញទៅ ។ លុះ ព្រះមានព្រះភាគ ទ្រង់មានព្រះពុទ្ធដីកាយ៉ាងនេះហើយ បុក្កុសមល្លបុត្ត ក៏ក្រាបបង្គំ ទូលព្រះមានព្រះភាគដូច្នេះថា បពិត្រព្រះអង្គដ៏ចម្រើន សេចក្តី ជ្រះថ្លាណារបស់ខ្ញុំព្រះ អង្គ ដែលកើតឡើងក្នុងអាឡារតាបសកាលាមគោត្ត ខ្ញុំព្រះអង្គ នេះរោយចោលនូវសេចក្តីជ្រះថ្លានោះ ក្នុងទីមានខ្យល់ច្រើនផង បណ្តែតចោលក្នុងស្ទឹង ដែលមានខ្សែទឹកហូររហ័សផង បពិត្រព្រះអង្គដ៏ ចម្រើន ភាសិតរបស់ព្រះអង្គ ច្បាស់ពេកណាស់ បពិត្រព្រះអង្គដ៏ចម្រើន ភាសិតរបស់ព្រះអង្គ ច្បាស់ពេកណាស់ បពិត្រព្រះអង្គដ៏ចម្រើន បុគ្គលផ្ងារ ឡើងនូវរបស់ដែលគេផ្តាច់ក្តី បើកឡើងនូវរបស់ដែលគេគ្របទុកក្តី ចង្អុល បា្រប់ផ្លូវដល់បុរសដែលវង្វេងផ្លូវក្តី ទ្រោលប្រទីបបំភ្លឺក្នុងទីងងឹត ដោយគិត ថាអ្នក មានចក្ខុនិងបានឃើញរូបក្តី យ៉ាងណាមិញ ធម៌ដែលព្រះមាន ព្រះភាគ ទ្រង់ប្រកាស ដោយអនេកបរិយាយ ក៏យ៉ាងនោះឯង បពិត្រព្រះ អង្គដ៏ចម្រើន ខ្ញុំព្រះអង្គសូមដល់នូវ ព្រះមានព្រះភាគផង ព្រះធម៌ផង ព្រះ ភិក្ខុសង្ឃផងថាជាសរណៈ ចាប់ដើមអំពីថ្ងៃនេះតទៅ​ សូម​ព្រះមានព្រះភាគ ទ្រង់ជា្របនូវខ្ញុំព្រះអង្គ ថាជាឧបាសក ដល់នូវសរណគមន៍ស្មើដោយជីវិត ។ គ្រានោះ បុក្កុសមល្លបុត្ត ហៅបុរសម្នាក់ថា ម្នាលនាយចូរអ្នក ទៅយកសំពត់ ដែលមានសាច់ម៉ដ្ឋ​ ១ គូ មានសម្បុរដូចមាសសិង្គី ដែលខ្ញុំគួរប្រើបា្រស់ (ម្តង ៗ) មកដោយឆាប់ ៗ បុរសនោះ ទទួលបន្ទូលបុក្កុសមល្លបុតថា ព្រះករុណា ម្ចាស់ ហើយក៏ទៅយកសំពត់ ដែលមានសាច់ម៉ដ្ឋ ១ គូ មានសម្បុរដូចមាស សិង្គី ដែលគួរប្រើបា្រស់ (ម្តងៗ) នោះ ។ ទើបបុក្កុសមល្លបុត្ត បង្អោននូវសំពត់ ដែលមានសាច់ម៉ដ្ឋ ១ គូ​ មានសម្បុរដូចមាសសិង្គី ដែលគួរប្រើបា្រស់ (ម្តង ៗ) នោះ ចំពោះព្រះមាន​ព្រះភាគ បពិត្រព្រះអង្គដ៏ចម្រើន សំពត់ដែលមាន សាច់ម៉ដ្ឋ ១ គូ មានសម្បុរដូចមាសសិង្គីនេះ ជាសំពត់ដែលខ្ញុំព្រះអង្គប្រើ បា្រស់ (ម្តងៗ) បពិត្រព្រះអង្គដ៏ចម្រើន សូមព្រះមានព្រះភាគ ទទួលនូវ សំពត់នោះ ដោយអាស្រ័យនូវសេចក្តីអនុគ្រោះ ដល់ខ្ញុំព្រះអង្គចុះ ។​ ព្រះអង្គ ទ្រង់ត្រាស់​ថា ម្នាលបុក្កុសៈ​ បើដូច្នោះ អ្នកគួរឲ្យសំពត់ ១ មកតថាគតឲ្យ សំពត់ ១ ទៅអានន្ទចុះ ។ បុក្កុសមល្លបុត្ត ទទួលព្រះបន្ទូលនៃព្រះមាន ព្រះភាគថា ព្រះករុណាព្រះអង្គ ហើយក៏ថ្វាយសំពត់ ១ ​ទៅព្រះមាន ព្រះភាគ ប្រគេនសំពត់ ១ ទៅព្រះអានន្ទអាយុ ។ លំដាប់នោះ ព្រះមាន ព្រះភាគ ទ្រង់ញុំាងបុក្កុសមល្លបុត្ត ឲ្យឃើញច្បាស់ ឲ្យកាន់យក ឲ្យអាច ហាន ឲ្យរីករាយ ដោយធម្មីកថា ។ គ្រានោះ បុក្កុសមល្លបុត្ត កាលដែល ព្រះមានព្រះភាគ ទ្រង់ឲ្យឃើញច្បាស់ ឲ្យកាន់យក ឲ្យអាចហាន ឲ្យរីករាយ ដោយធម្មីកថាហើយ ក៏ក្រោកចាកអាសនៈ ថ្វាយបង្គំព្រះមានព្រះភាគ ធ្វើ ប្រទក្សិណចេញទៅ ។</p>
        <p><a class='ref km' id='km១២២' href='#km១២២'>១២២</a>លុះបុក្កុសមល្លបុត្ត ចេញទៅមិនទាន់យូរប៉ុន្មាន ព្រះអានន្ទ ដ៏មានអាយុ ក៏ យកសំពត់ដែលមានសាច់ម៉ដ្ឋ ១ គូ​ មានសម្បុរដូចមាសសិង្គី ដែលគួរប្រើបា្រស់ (ម្តង ៗ) នោះ​ទៅបំពាក់ព្រះកាយនៃព្រះមានព្រះភាគ ។ ឯសំពត់ដែលព្រះអានន្ទយកទៅ បំពាក់ព្រះកាយនៃព្រះ​មានព្រះភាគនោះ (ក៏អាប់សម្បុរ) បា្រកដដូចជារងើកភ្លើង ដែលបា្រសចាកអណ្តាតភ្លើង ។ គ្រានោះ ព្រះអានន្ទដ៏មានអាយុ ក្រាបបង្គំទូលព្រះមានព្រះភាគដូច្នេះថា បពីត្រព្រះអង្គដ៏ចម្រើន ហេតុនេះ ជាអស្ចារ្យពេកណាស់ បពិត្រព្រះអង្គដ៏ ចម្រើន ហេតុនេះចម្លែកពេកណាស់ បពិត្រព្រះអង្គដ៏ចម្រើន ព្រះឆវិវណ្ណ របស់ព្រះតថាគតស្អាតបរិសុទ្ធ ផូរផង់ដល់ម្ល៉ោះ បពិត្រព្រះអង្គ​ដ៏ចម្រើន សំពត់ដែលមាន សាច់ម៉ដ្ឋ ១ គូ មានសម្បុរដូចមាសសិង្គី ដែលគួរប្រើបា្រស់ (ម្តង ៗ) នេះ ដែលខ្ញុំព្រះអង្គ យកទៅបំពាក់ព្រះកាយនៃព្រះមានព្រះភាគ (ក៏អាប់សម្បុរ) បា្រកដដូចជា រងើក​ភ្លើង ដែលបា្រសចាអណ្តាតភ្លើង ។ ព្រះមានព្រះភាគ ទ្រង់ត្រាស់ថា ម្នាលអានន្ទ ហេតុនេះយ៉ាង​នេះឯង ម្នាល អានន្ទ កាយតថាគតស្អាត ឆវិវណ្ណក៏បរិសុទ្ធ ផូរផង់ក្រៃពេក ក្នុងកាលទាំង ពីរ កាលទាំងពីរ តើដូចម្តេច ម្នាលអានន្ទ កាលតថាគតបាន ត្រាស់ដឹងនូវ អនុត្តរសម្មាសម្ពោធិញ្ញាណ ក្នុងរាត្រីណា ១ កាលតថាគតបរិនិព្វាន ដោយ អនុបាទិសេសនិព្វានធាតុក្នុងរាត្រីណា ១ ម្នាលអានន្ទ កាយតថាគតស្អាត ឆវិវណ្ណក៏បរិសុទ្ធ ផូរផង់ក្រៃពេក ក្នុងកាលទាំងពីរនេះឯង ម្នាលអានន្ទ ក្នុងយាមជាទី បំផុតនៃរាត្រីនេះឯង បរិនិព្វាននឹងមានក្នុងចន្លោះនៃ ដើម សាលព្រឹក្សទាំងគូ ក្នុងសាលវ័នរបស់ពួកមល្លក្សត្រិយ៍ ដែលជាទីចូលទៅក្នុង ក្រុងកុសិនារា ម្នាលអានន្ទ មកយើងនឹងទៅកាន់ស្ទឹងកកុធៈ ។ ព្រះអានន្ទ មានអាយុ ទទួលព្រះបន្ទូលព្រះមានព្រះភាគ ថា ព្រះករុណាព្រះអង្គ ។</p>
        <p><a class='ref km' id='km១២៣' href='#km១២៣'>១២៣</a>បុក្កុសមល្លបុត្ត ថ្វាយនូវសំពត់មានសាច់ម៉ដ្ឋ ១ គូ មានសម្បុរ ដូចមាសសិង្គី (ចំពោះព្រះសាស្តា) ព្រះសាស្តា ដែលព្រះអានន្ទនោះថ្វាយ ឲ្យទ្រង់សាដកហើយ ក៏មានសម្បុរ ដូចព្រះចន្ទល្អរុងរឿង ។</p>
        <p><a class='ref km' id='km១២៤' href='#km១២៤'>១២៤</a>គ្រានោះ ព្រះមានព្រះភាគ ទ្រង់ស្តេចចូលទៅកាន់ស្ទឹងកកុធៈ ព្រមដោយភិក្ខុសង្ឃជាច្រើន លុះចូលទៅដល់ហើយ ទ្រង់ស្តេចចុះកាន់ស្ទឹង កកុធៈ ស្រង់ផង សោយផង ហើយស្តេចត្រឡប់ឡើងវិញ ក៏ចូលទៅរក អម្ពវ័ន លុះចូលទៅ ដល់ហើយ ទ្រង់ត្រាស់ហៅព្រះចុន្ទកៈមានអាយុមកថា ម្នាលចុន្ទកៈ ចូរអ្នកក្រាលសង្ឃាដី មានជាន់ ៤ ឲ្យតថាគតដោយឆាប់ ម្នាល ចុន្ទកៈ តថាគតល្ហិតល្ហៃណាស់ តថាគតនឹងសិង ។​ ព្រះចុន្ទកៈមានអាយុ ទទួលព្រះបន្ទូល ព្រះមានព្រះភាគថា ព្រះករុណាព្រះអង្គ ហើយក៏ក្រាល សង្ឃាដី មានជាន់ ៤ ថ្វាយ ។ ទើបព្រះមានព្រះភាគ ទ្រង់សម្រេចសីហ-សេយ្យា ផ្អៀងទៅខាងស្តាំ ទ្រង់យកព្រះបាទឆ្វេងតម្រួតលើព្រះ បាទស្តាំ ទ្រង់មានព្រះសតិនិងសម្បជញ្ញៈ ធ្វើទុកក្នុងព្រះទ័យនូវឧដ្ឋានសញ្ញា (សេចក្តី សម្គាល់ថានឹងក្រោកឡើងវិញ) ។​ ឯព្រះចុន្ទកៈមានអាយុ ក៏អង្គុយចំពោះព្រះភក្រ្តនៃ ព្រះមានព្រះភាគ ក្នុងទីនោះឯង ។</p>
        <p><a class='ref km' id='km១២៥' href='#km១២៥'>១២៥</a>ព្រះពុទ្ធ ទ្រង់ស្តេចទៅកាន់ស្ទឹងកកុធៈ ដែលមានទឹក ថ្លាមាន ទឹកមានរសជាតិ មានទឹកស្អាត ព្រះតថាគតជា សាស្តា ឥតមានបុគ្គល ប្រៀបផ្ទឹមក្នុងលោក ទ្រង់មិនលំបាកព្រះកាយ ស្តេចចុះ (កាន់ស្ទឹង) ។ ព្រះសាស្តាទ្រង់ស្រង់ផង ទ្រង់សោយផង នូវទឹកនោះហើយ គង់ក្នុងទី កណ្តាលនៃពួក ភិក្ខុ ដែលគាល់ព្រះមានព្រះភាគ ជាសាស្តា ជាមហេសី (អ្នកស្វែងរកគុណធំ) ព្រះអង្គ ញុំាងធម៌ឲ្យប្រព្រឹត្តទៅក្នុង សាសនានេះ ទ្រង់សេ្តចចូលទៅកាន់អម្ពវ័ន ។ ទ្រង់ត្រាស់ ហៅចុន្ទកភិក្ខុមកថា អ្នកចូរ ក្រាលសង្ឃាដី មានជាន់ ៤ ឲ្យតថាគតដោយឆាប់ តថាគតនឹងសិង ព្រះចុន្ទកៈភិក្ខុនោះ កាលដែលព្រះសាស្តា មានព្រះអង្គចម្រើនហើយ ទ្រង់ត្រាស់ បង្គាប់ហើយ ក៏ក្រាលសង្ឃាដី មានជាន់ ៤ ថ្វាយដោយ ប្រញាប់ ព្រះសាស្តាមិនលំបាក ព្រះកាយទ្រង់ផ្ទំហើយ ឯព្រះចុន្ទកភិក្ខុ ក៏អង្គុយគាល់ ចំពោះព្រះភក្រ្តក្នុងទីនោះ ។</p>
        <p><a class='ref km' id='km១២៦' href='#km១២៦'>១២៦</a>គ្រានោះ ព្រះមានព្រះភាគ បានត្រាស់ហៅព្រះអានន្ទមាន អាយុមកថា ម្នាលអានន្ទ​ បើមានបុគ្គលណាមួយ ញុំាងសេចក្តីក្តៅក្រហាយ ស្តាយក្រោយ ឲ្យកើតឡើង ដល់ចុន្ទកម្មារបុត្តថា ម្នាលអាវុសោចុន្ទៈ អ្នក ពេញហៅជាមនុស្ស ឥតលាភ អត្តភាពជាមនុស្សក៏អ្នកបានដោយអាក្រក់ ព្រោះព្រះតថាគត​សោយបច្ឆិមបិណ្ឌបាត របស់អ្នកហើយ ទ្រង់បរិនិព្វាន ម្នាលអានន្ទ អ្នកគប្បីបន្ទោបង់សេចក្តីក្តៅក្រហាយស្តាយក្រោយ របស់ចុន្ទ-កម្មារបុត្តយ៉ាងនេះថា ម្នាលអាវុសោចុន្ទៈ អ្នកពេញហៅជា មនុស្សមាន លាភ អត្តភាព ជាមនុស្ស​ អ្នកបានដោយប្រពៃហើយ ព្រោះថាព្រះតថាគត ទ្រង់សោយបច្ឆិមបិណ្ឌបាត របស់អ្នកហើយទ្រង់បរិនិព្វាន ម្នាលអាវុសោ ចុន្ទៈ ពាក្យនេះ យើងបានស្តាប់ បានទទួលចំពោះព្រះភក្រ្តនៃព្រះមាន ព្រះភាគ ដូច្នេះថា ចង្ហាន់បិណ្ឌបាតទាំងពីរនេះ មានផលស្មើ ៗ គ្នា មាន វិបាកស្មើ ៗ គ្នា មានផលច្រើនផង មានអានិសង្សច្រើនផង ក្រៃលែងជាង ចង្ហាន់បិណ្ឌបាតដទៃ ។ ចង្ហាន់បិណ្ឌបាតទាំងពីរ តើដូចម្តេច ។ គឺព្រះ តថាគត ទ្រង់សោយចង្ហាន់បិណ្ឌបាតណាហើយ ទ្រង់បានត្រាស់ដឹងនូវ អនុត្តរសសម្មាសម្ពោធិញ្ញណ ១ ព្រះតថាគត ទ្រង់សោយចង្ហាន់បិណ្ឌបាត ណាហើយ ទ្រង់បរិនិព្វានដោយអនុបាទិសេស​និព្វានធាតុ ១ ចង្ហាន់បិណ្ឌ-បាតទាំងពីរនេះឯង មានផលស្មើ ៗ គ្នា មានវិបាកស្មើ ៗ ​គ្នា មានផលច្រើន ផង មានអានិសង្សច្រើនផង ក្រៃលែងជាងចង្ហាន់បិណ្ឌបាតដទៃ បុញ្ញកម្ម ដែលញុំាងអាយុឲ្យប្រព្រឹត្តទៅ ចុន្ទកម្មារបុត្តមានអាយុ ក៏បានសន្សំហើយ បុញ្ញកម្មដែលញុំាងសម្បុរ ឲ្យប្រព្រឹត្តទៅ ចុន្ទកម្មារបុត្តមានអាយុ ក៏បាន សន្សំហើយ បុញ្ញកម្មដែលញុំាងសេចក្តីសុខឲ្យប្រព្រឹត្តទៅ ។ បេ ។ ញុំាង យសឲ្យប្រព្រឹត្តទៅ ។ បេ ។ ញុំាងឋានសួគ៌ឲ្យប្រព្រឹត្តទៅ ។ បេ ។ ញុំាងភាវៈ ជាធំ ឲ្យប្រព្រឹត្តទៅ ចុន្ទកម្មារបុត្តមានអាយុ ក៏បានសន្សំហើយ ម្នាលអានន្ទ អក្នគប្បីបន្ទោបង់សេចក្តីក្តៅក្រហាយស្តាយក្រោយ របស់ចុន្ទកម្មារបុត្តយ៉ាង នេះឯង ។ គ្រានោះ​ ព្រះមានព្រះភាគ ទ្រង់ជា្របច្បាស់នូវសេចក្តីនេះហើយ ទ្រង់បន្លឺនូវឧទានគាថានេះ ក្នុងវេលានោះថា</p>
        <p><a class='ref km' id='km១២៧' href='#km១២៧'>១២៧</a>បុណ្យរមែងចម្រើនដល់អ្នកឲ្យទាន វេរាមិនចម្រើន ដល់ បុគ្គលអ្នកសង្រួម បុគ្គលអ្នកឈ្លាស (បរិបូណ៌ដោយញាណ) រមែងលះបង់ នូវអំពើលាមកបាន បុគ្គលនោះក៏បរិនិព្វាន ព្រោះអស់រាគៈ ទោសៈ មោហៈ ។</p>
        <p>ចប់ ពុទ្ធភាណវាៈ ទី ៤ ។</p>

        <p><a class='ref km' id='km១២៨' href='#km១២៨'>១២៨</a>គ្រានោះ ព្រះមានព្រះភាគ ទ្រង់ត្រាស់ហៅព្រះអានន្ទមាន អាយុមកថា ម្នាលអានន្ទ មកយើងនឹងទៅកាន់ត្រើយខាងនាយនៃស្ទឹង ហិរញ្ញវតី និងចូលទៅកាន់សាលវ័ន របស់ពួកមល្លក្សត្រ ដែលជាទីចូលទៅ ក្នុងក្រុងកុសិនារា ។ ព្រះអានន្ទមាន អាយុ ទទួលព្រះបន្ទូលនៃព្រះមាន ព្រះភាគថា ព្រះករុណាព្រះអង្គ ។ ទើបព្រះមានព្រះភាគ ទ្រង់ស្តេចទៅកាន់ ត្រើយខាងនាយនៃស្ទឹងហិរញ្ញវតី និងចូលទៅកាន់សាលវ័ន របស់ពួក មល្លក្សត្រ ដែលជាទីចូលទៅក្នុងក្រុងសិនារា ព្រមដោយភក្ខុសង្ឃជាច្រើន លុះចូលទៅដល់ហើយ ទ្រង់ត្រាស់នឹងព្រះអានន្ទមានអាយុថា ម្នាលអានន្ទ ចូរអ្នក រៀបចំគ្រែ ឲ្យមានក្បាលដំណេកបែរទៅទិសខាងជើង ក្នុងចន្លោះនៃ ដើមសាលព្រឹក្សទាំងគូ ឲ្យតថាគតដោយឆាប់ ម្នាលអានន្ទ តថាគតមាន កាយល្ហិតល្ហៃណាស់ តថាគតនឹងសិង ។ ព្រះអានន្ទមានអាយុទទួល ព្រះបន្ទូលនៃព្រះមានព្រះភាគថា ព្រះករុណាព្រះអង្គ ហើយរៀបចំគ្រែ ឲ្យមានក្បាលដំណេក បែរទៅទិសខាងជើង ក្នុងចន្លោះដើមសាលព្រឹ​ក្ស ទាំងគូថ្វាយ គ្រានោះ ព្រះមានព្រះភាគមានព្រះសតិសម្បជញ្ញៈ​ទ្រង់ សម្រេចសីហសេយ្យា ផ្អៀងទៅខាងស្តាំ ទ្រង់យកព្រះបាទធ្វេង តម្រួតលើ ព្រះបាទស្តាំ ។</p>
        <p><a class='ref km' id='km១២៩' href='#km១២៩'>១២៩</a>សម័យនោះឯង សាលព្រឹក្រទាំងគូ ក៏មានផ្ការីកស្គុះស្គាយ ទាំងអស់ (តាំងពីគល់ដល់ចុង) ដោយអកាលបុបា្ផ (ផ្កាពុំជួកាល) សាល-ព្រឹក្សទាំងគូនោះ ក៏ រោយរាយ បាចសាច (នូវផ្កា) លើសរីរៈព្រះតថាគត ដើម្បីបូជាព្រះតថាគត សូម្បីមន្ទារវបុស្ស (​ផ្កាមន្ទារវៈ) ជាទិព្វ ក៏ធ្លាក់ចុះមក អំពីអាកាស ផ្កាទាំងនោះ ក៏រោយរាយ បាចសាច លើសរីរៈព្រះតថាគត ដើម្បីបូជាព្រះតថាគត ។ ទាំងលម្អិតខ្លឹមចន្ទន៍ជាទិព្វ ក៏ធ្លាក់ចុះមកអំពី អាកាស លម្អិតទាំងនោះ ក៏រោយរាយ បាចសាច លើសរីរៈព្រះតថា-គត ដើម្បីបូជាព្រះតថាគត ។​ ទាំងតូរ្យតន្ត្រីជាទិព្វ ក៏លាន់ឮឯអាកាស ដើម្បីបូជា ព្រះតថាគត ។ ទាំងចម្រៀងជាទិព្វ ក៏លាន់ឮឯអាកាស ដើម្បីបូជា ព្រះ តថាគត ។ ទើបព្រះមានព្រះភាគ ទ្រង់ត្រាស់នឹងព្រះអានន្ទមានអាយុថា ម្នាលអានន្ទ សាលព្រឹក្សទាំងគូ មានផ្ការីកស្គុះស្គាយទាំងអស់ (តាំងអំពីគល់ ដរាបដល់ចុង) ដោយអកាលបុបា្ផ រោយរាយ បាចសាច លើសរីរៈតថាគត ដើម្បីបូជាតថាគត ទាំងផ្កាមន្ទារវៈជាទិព្វ ធ្លាក់ចុះអំពី អាកាស ផ្កាទាំងនោះ រោយរាយ បាចសាចលើសរីរៈតថាគត ដើម្បីបូជាតថាគត ទាំងលម្អិតខ្លឹម ចន្ទន៍ជាទិព្វ ធ្លាក់ចុះអំពីអាកាស លម្អិតទាំងនោះ រោយរាយ បាចសាចលើ សរីរៈតថាគត ដើម្បីបូជាតថាគត ទាំងតូរ្យតន្ត្រីជាទិព្វ ក៏លាន់ឮឯអាកាស ដើម្បីបូជាតថាគត ដើម្បីបូជាតថាគត ទាំងចម្រៀងជាទិព្វ ក៏លាន់ឮឯ អាកាស ដើម្បីបូជាតថាគត ម្នាលអានន្ទ ព្រះតថាគត​ មិនបានឈ្មោះថា​បរិស័ទធ្វើសក្ការៈក្តី គោរពក្តី រាប់អានក្តី បូជាក្តី នឹងកោតក្រែងក្តី ដោយ ហេតុមានប្រមាណប៉ុណ្ណោះឡើយ ម្នាលអានន្ទ បុគ្គលណាមួយ ទោះបី ភិក្ខុក្តី ភិក្ខុនីក្តី ឧបាសកក្តី ឧបាសិកាក្តី ជាអ្នកប្រតិបត្តិនូវធម៌ សមគួរដល់ ធម៌ ប្រតិបត្តិដោយសេចក្តីកោតក្រែង ប្រព្រឹត្តតាមធម៌ បុគ្គលនោះ ឈ្មោះ ថាធ្វើសក្ការៈ​គោរព​រាប់អាន បូជាតថាគត ដោយគ្រឿងបូជាដ៏ឧត្តម ម្នាល អានន្ទ ព្រោះហេតុនោះ បរិស័ទក្នុងសាសនានេះ គប្បីសិក្សាថា យើងទាំង ឡាយ នឹងប្រតិបត្តិនូវធម៌ សមគួរដល់ធម៌ ប្រតិបត្តិដោយសេចក្តីកោតក្រែង ប្រព្រឹត្តតាមធម៌ ម្នាលអានន្ទ អ្នកទាំងឡាយ គប្បីសិក្សាយ៉ាងនេះឯង ។</p>
        <p><a class='ref km' id='km១៣០' href='#km១៣០'>១៣០</a>សម័យនោះ​ឯង ឧបវាណភិក្ខុមានអាយុ ឋិតនៅចំពោះ ព្រះភក្រ្តនៃព្រះ មានព្រះភាគ កំពុងបក់ថ្វាយ ព្រះមានព្រះភាគ ។ គ្រានោះ ព្រះមានព្រះភាគ ទ្រង់បណ្តេញឧបវាណមានអាយុថា ម្នាលភិក្ខុ អ្នកចូល ចៀសចេញ អ្នកកុំឋិតនៅខាង មុខតថាគតឡើយ ។ គ្រានោះ ព្រះអានន្ទ មានអាយុ មានសេចក្តីត្រិះរិះដូច្នេះថា ព្រះឧបវាណមានអាយុនេះ ជា ឧបដ្ឋាកធ្លាក់នៅជិត ដើរជិតព្រះមានព្រះភាគ ជាយូរហើយ ទើបតែក្នុង បច្ឆិមកាល (នេះ) ព្រះមានព្រះភាគ ទ្រង់បណ្តេញឧបវាណមានអាយុថា​ ម្នាលភិក្ខុ អ្នកចូរចៀសចេញ អ្នកកុំឋិតនៅខាងមុខតថាគតឡើយ ដូច្នេះ មានហេតុដូចម្តេច មានបច្ច័យដូចម្តេច បានជាព្រះមានព្រះភាគ ទ្រង់ បណ្តេញឧបវាណមានអាយុថា ម្នាលភិក្ខុអ្នកចូរចៀសចេញ ​អ្នកកុំឋិតនៅ​ខាងមុខតថាគតឡើយ ។ ទើបព្រះអានន្ទមានអាយុ ក្រាបបង្គំទូលព្រះមាន ព្រះភាគ ដូច្នេះថា បពិត្រព្រះអង្គដ៏ចម្រើន ព្រះឧបវាណមានអាយុនេះ ជាឧបដ្ឋាកនៅជិត ដើរជិតព្រះមានព្រះភាគ ជាយូរហើយ ទើបតែក្នុង បច្ឆិមកាល (នេះ) ព្រះមានព្រះភាគ ទ្រង់បណ្តេញឧបវាណមានអាយុថា ម្នាលភិក្ខុ អ្នកចូរចៀសចេញ អ្នកកុំឋិតនៅខាងមុខតថាគតឡើយ ដូច្នេះ បពិត្រព្រះអង្គដ៏ចម្រើន មានហេតុដូចម្តេច មានបច្ច័យដូចម្តេច បានជា ព្រះមានព្រះភាគ ទ្រង់បណ្តេញឧបវាណមានអាយុថា​ ម្នាលភិក្ខុ អ្នកចូរ ចៀសចេញ អ្នកកុំឋិតនៅខាងមុខតថាគតឡើយ ដូច្នេះ ។ ព្រះអង្គទ្រង់ ត្រាស់ថា ម្នាលអានន្ទ ទេវតាក្នុងលោកធាតុទាំង ១០ ប្រជុំគ្នា ដើម្បីមើល តថាគតដោយច្រើន ម្នាលអានន្ទ សាលវ័នរបស់ពួកមល្លក្សត្រិយ៍ ដែលជាទី ចូលទៅក្នុងក្រុងកុសិនារា មានចំនួន​ ១២ យោជន៍ ដោយជុំវិញ មានកំណត់ ត្រឹមណា ប្រទេសនោះសូម្បីគ្រាន់តែល្មមចាក់ដោយចុង បំផុតនៃសក់ ដែល ទេវតាមានស័ក្តិធំ មិនបានពាល់ត្រូវមិនមានឡើយ ម្នាលអានន្ទ​ ពួកទេវតា ពោលថា ពួកយើងមកអំពីចម្ងាយ ដើម្បីឃើញព្រះតថាគត ៗ ជាព្រះ អរហន្ត សម្មាសម្ពុទ្ធកើតឡើងក្នុងលោក មានម្តង ៗ ក្នុងបច្ឆិមយាមនៃរាត្រី ថ្ងៃនេះឯង បរិនិព្វានរបស់ព្រះតថាគតគនឹងមាន ក៏ភិក្ខុមានស័ក្តិធំនេះមក ឈររាំងនៅចំព្រះភក្ត្រ នៃព្រះមានព្រះភាគ ពួកយើងមិនបានឃើញព្រះ តថាគតក្នុងបច្ឆិមកាលឡើយ ។ ព្រះអានន្ទ ក្រាបបង្គំទូលសួរថា បពិត្រ ព្រះមានព្រះភាគដ៏ចម្រើន ចុះពួកទេវតា ធ្វើទុកក្នុង ចិត្តដូចម្តេច ។ ព្រះអង្គ ទ្រង់ត្រាស់ថា ម្នាលអានន្ទ មានពួកទេវតា (ខ្លះ) សម្គាល់ផែនដីក្នុងអាកាស (និម្មិតផែនដីក្នុងអាកាស) រំសាយកេសា កន្ទក់កន្ទេញ ផ្គងនូវកំភួនដៃឡើង​ កន្ទក់កន្ទេញ ផ្តួលខ្លួនបម្រះននៀលទៅមក បីដូចជាមានជើងដាច់ហើយ ថា ព្រះមានព្រះភាគ នឹងបរិនិព្វានឆាប់ម្ល៉េះ ព្រះសុគតនឹងបរិនិព្វានឆាប់ម្ល៉េះ ព្រះ សម្ពុទ្ធមានចក្ខុក្នុងលោក នឹងសូន្យបាត់ទៅឆាប់ម្ល៉េះ ម្នាលអានន្ទ មាន ពួកទេវតា (ខ្លះ) សម្គាល់ផែនដីក្នុងផែនដី (និម្មិតផែនដីប្រក្រតីឲ្យជាផែនដី ទិព្វ) រំសាយកេសា កន្ទក់កន្ទេញ ផ្គងកំភួនដៃឡើង កន្ទក់កន្ទេញ ផ្តួលខ្លួន បម្រះននៀលទៅមក បីដូចមានជើងដាច់ហើយថា ព្រះមានព្រះភាគនឹង បរិនិព្វានឆាប់ពេកណាស់ ព្រះសុគតនឹងបរិនិញ្វន ឆាប់ពេកណាស់ ព្រះ សម្ពុទ្ធមានចក្ខុក្នុងលោក នឹងសូន្យបាត់ទៅឆាប់ពេកណាស់ ឯពួកទេវតា ណា ដែលមិនមានរាគៈ ពួកទេវតានោះ មានសតិនិងសម្បជញ្ញៈ អត់សង្កត់ សេចក្តីសោកបានដោយគិតថា សង្ខារទាំងឡាយមិនទៀង ព្រោះហេតុនោះ បុគ្គល គប្បីបាននូវសេចក្តីទៀងទាត់ (ក្នុងខន្ធបវត្តិ) នេះអំពីណា ។</p>
        <p><a class='ref km' id='km១៣១' href='#km១៣១'>១៣១</a>ព្រះអានន្ទ ក្រាបបង្គំទូលថា បពិត្រព្រះអង្គដ៏ចម្រើន កាលពី ដើមពួក ភិក្ខុនៅចាំវស្សា ក្នុងទិសទាំងឡាយ រួចហើយតែងមកដើម្បីគាល់ ព្រះតថាគត យើងខ្ញុំព្រះអង្គ តែងបានជួបនឹងពួកភិក្ខុអ្នកចម្រើនដោយចិត្ត ធ្លាប់បានចូលទៅអង្គុយជិតគ្នា បពិត្រព្រះអង្គដ៏ចម្រើន លុះអំណើះឥតនឹង ព្រះមានព្រះភាគទៅ យើងខ្ញុំព្រះអង្គនឹងលែងបានជួបលែងបានចូលទៅ អង្គុយជិតពួកភិក្ខុ អ្នកចម្រើនដោយចិត្តហើយ ។​ ព្រះអង្គទ្រង់ត្រាស់ថា ម្នាលអានន្ទ សំវេជនីយដ្ឋាន (ទីដែលគួរកើតសង្វេគ) ដែលគួរឃើញ របស់ កុលបុត្ត អ្នកមានសទ្ធានេះ ៤ កន្លែង ។ សំវេជនីយដ្ឋាន ៤ កន្លែង តើដូច ម្តេច ។ ម្នាលអានន្ទ សំវេជនីយដ្ឋានដែលគួរ​ឃើញ របស់កុលបុត្ត អ្នកមាន សទ្ធា ដោយរឭកឃើញថា ព្រះតថាគតប្រសូតក្នុងទីនេះដូច្នេះ ១ ម្នាល អានន្ទ សំវេជនីយដ្ឋាន ដែលគួរឃើញរបស់កុលបុត្តអ្នកមានសទ្ធា ដោយ រឭកឃើញថា​ ព្រះតថាគត ត្រាស់ដឹងនូវអនុត្តរសម្មាសម្ពោធិញ្ញាណក្នុងទី ដូច្នេះ ១ ​ម្នាលអានន្ទ សំវេជនីយដ្ឋាន ដែលគួរឃើញ របស់កុលបុត្តអ្នកមាន សទ្ធា ដោយរឭកឃើញថា​ ព្រះតថាគត បានសំដែងនូវអនុត្តរធម្មចក្ក ក្នុងទី នេះដូច្នេះ ១ ម្នាលអានន្ទ សំវេជនីយដ្ឋាន ដែលគួរឃើញ របស់កុលបុត្តអ្នក មានសទ្ធា ដោយរឭកឃើញថា​ព្រះតថាគតបរិនិព្វាន ដោយអនុបាទិសេស-និព្វានធាតុក្នុងទីនេះដូច្នេះ ១ ម្នាលអានន្ទ នេះឯង សំវេជនីយដ្ឋាន ដែលគួរ ឃើញ ៤ កន្លែង របស់កុលបុត្តអ្នកមានសទ្ធា ម្នាលអានន្ទ ពួកភិក្ខុ ភិក្ខុនី ឧបាសក​ ឧបាសិកា អ្នកមានសទ្ធា នឹងមក ដោយរឭកឃើញថា​ ព្រះតថាគត ប្រសូតក្នុងទីនេះ ដូច្នេះក្តី ព្រះតថាគត ត្រាស់ដឹងនូវអនុត្តរសម្មាសម្ពោធិ-ញ្ញាណក្នុងទីនេះ ដូច្នេះក្តី ព្រះតថាគត សំដែងនូវអនុត្តរធម្មចក្កក្នុងទីនេះ ដូច្នេះក្តី ព្រះតថាគតបរិនិព្វាន ដោយអនុបាទិសេសនិព្វានធាតុក្នុងទីនេះ ដូច្នេះក្តី ម្នាលអានន្ទ​ ពួកជនណាមួយ នឹងបានដើរមកកាន់ទីចារិក នៃ ចេតិយ ក៏មានចិត្តជ្រះថ្លា​បើប្រសិនជាធ្វើមរណកាលទៅ ពួកជនទាំងអស់ នោះ លុះមានរាងកាយបែកធ្លាយទៅ ខាងមុខបន្ទាប់អំពីសេចក្តីស្លាប់នឹង ចូលទៅកាន់លោក គឺមនុស្សសុគតិ និងឋានសួគ៌ ។</p>
        <p><a class='ref km' id='km១៣២' href='#km១៣២'>១៣២</a>ព្រះអានន្ទ ក្រាបបង្គំទូលសួរថា បពិត្រព្រះអង្គដ៏ចម្រើន ចុះខ្ញុំ ព្រះអង្គទាំងឡាយ ត្រូវប្រតិបត្តិក្នុងមាតុគ្រាមដូចម្តេច ។ ព្រះអង្គត្រាស់ថា​ ម្នាលអានន្ទ ត្រូវកុំមើល ។ បពិត្រព្រះមានព្រះភាគ កាលបើមើលហើយ គប្បីប្រតិបត្តិដូចម្តេច ។ ម្នាលអានន្ទ ត្រូវកុំនិយាយរក ។ ​បពិត្រព្រះអង្គ ដ៏ចម្រើន កាលបើនិយាយរកហើយ គប្បីប្រតិបត្តិដូចម្តេចទៀត ។ ម្នាល អានន្ទ គប្បីតាំងសតិឲ្យមាំ ។</p>
        <p><a class='ref km' id='km១៣៣' href='#km១៣៣'>១៣៣</a>បពិត្រព្រះអង្គដ៏ចម្រើន ចុះខ្ញុំព្រះអង្គទាំងឡាយ ត្រូវប្រតិបត្តិ ក្នុងសរីរៈ ព្រះតថាគត ដូចម្តេច ។ ម្នាលអានន្ទ​ អ្នកទាំងឡាយកុំខ្វល់ខ្វាយ ដើម្បីបូជាសរីរៈតថាគតឡើយ ម្នាលអានន្ទ អ្នកទាំងឡាយចូរខំព្យាយាម​ក្នុងប្រយោជន៍របស់ខ្លួនចុះ ចូរខ្មីឃ្មាត សង្វាតក្នុងប្រយោជន៍របស់ខ្លួនចុះ កុំប្រមាទក្នុងប្រយោជន៍របស់ខ្លួន ចូរមានព្យាយាមមានចិត្តបញ្ជូនទៅ (កាន់ ព្រះនិព្វាន) ចុះ ម្នាលអានន្ទ គង់តែមានខត្តិយបណ្ឌិតក្តី ព្រាហ្មណបណ្ឌិតក្តី គហបតីបណ្ឌិតក្តី ជ្រះថ្លាក្នុងតថាគត គេនិងធ្វើការបូជាសរីរៈតថាគត មិន ខាន ។ បពិត្រព្រះអង្គដ៏ចម្រើន ចុះជនទាំងឡាយនោះ គប្បីប្រតិបត្តិក្នុង សរីរៈ ព្រះតថាគត ដូចម្តេច ។ ម្នាលអានន្ទ ជនទាំងឡាយ​ តែងប្រតិបត្តិក្នុង សរីរៈព្រះចក្រពត្តិរាជ យ៉ាងណាមិញ ជនទាំងនោះ គប្បីប្រតិបត្តិក្នុងសរីរៈ តថាគត យ៉ាងនោះដែរ ។ បពិត្រព្រះអង្គដ៏ចម្រើន ចុះជនទាំងនោះ ប្រតិបត្តិ ក្នុងសរីរៈព្រះចក្រពត្តិរាជដូចម្តេច ។ ម្នាលអានន្ទ ជនទាំងឡាយ រុំសរីរៈ ព្រះចក្រពត្តិរាជដោយសំពត់ថ្មី លុះរុំដោយសំពត់ថ្មីរួចហើយ ទើបរុំដោយ សំឡី លុះរុំដោយសំឡីរួចហើយ ក៏រុំដោយសំពត់ថ្មី (ថែមទៀត) រុំសរីរៈនៃ ចក្រពត្តិរាជ ដោយសំពត់ ​៥០០ គូ ដោយទំនងនេះ ហើយតម្កល់ក្នុងមឈូស មាស ដែលដាក់ប្រេង ​ហើយគ្របដោយមឈូសមាសដទៃ រួចធ្វើជើង ថ្ករ ហើយថ្វាយព្រះភ្លើង ចំពោះសរីរៈព្រះចក្រពត្តិ​រាជ ដោយគ្រឿងក្រអូប គ្រប់យ៉ាង ហើយគេធ្វើស្តូបនៃព្រះចក្រពត្តិរាជក្នុងផ្លូវធំបែកជា ៤ ម្នាល អានន្ទ ជនទាំងឡាយប្រតិបត្តិ ក្នុងសរីរៈព្រះរាជាចក្រពត្តិ យ៉ាងនេះឯង ម្នាលអានន្ទ ជនទាំងឡាយ ប្រតិបត្តិក្នុងសរីរៈព្រះចក្រពត្តិរាជ យ៉ាងណា មិញ ជនទាំងនោះ គប្បីប្រតិបត្តិ ក្នុងសរីរៈតថាគត គប្បីធ្វើស្តូបរបស់ តថាគត ក្នុងផ្លូវធំបែកជា​ ៤ យ៉ាងនោះចុះ ពួកជនណានឹងលើកឡើងនូវ កម្រងផ្កាក្តី គ្រឿងក្រអូបក្តី គ្រឿងលម្អិតក្តី ឬនឹងថ្វាយបង្គំ ឬធ្វើចិត្តឲ្យជ្រះថ្លា ក្នុងស្តូបនោះ អពើនោះរបស់ជនទាំងនោះ នឹងនាំមកនូវប្រយោជន៍ និង សេចក្តីសុខអស់កាលយូរ ។</p>
        <p><a class='ref km' id='km១៣៤' href='#km១៣៤'>១៣៤</a>ម្នាលអានន្ទ ថូបារហបុគ្គល (បុគ្គលដែលគួរដល់ស្តូប) នេះ មាន ៤ ពួក ។ ថូបារហបុគ្គល ៤ ពួក តើដូចម្តេចខ្លះ ។ គឺព្រះតថាគត អរហន្តសម្មាសម្ពុទ្ធ ជា ថូបារហបុគ្គល ១ ព្រះបច្ចេកពុទ្ធ ជាថូបារហបុគ្គល ១ សាវ័ករបស់ព្រះតថាគត ជាថូបារហបុគ្គល​ ១ ព្រះចក្រពត្តិរាជ ជាថូបារហ-បុគ្គល ១ ។ ម្នាលអានន្ទ ព្រះតថាគត អរហន្តសម្មាសម្ពុទ្ធ ជាថូបារហបុគ្គល ព្រោះអាស្រ័យអំណាចប្រយោជន៍ដូចម្តេច ។ ម្នាលអានន្ទ ពួកជនជាច្រើន ធ្វើចិត្តឲ្យជ្រះថ្លា ដោយសម្គាល់ថា នេះជាស្តូបរបស់ព្រះមានព្រះភាគ អរហន្តសម្មាសម្ពុទ្ធអង្គនោះ ពួកជនទាំងនោះ លុះធ្វើចិត្តឲ្យជ្រះថ្លា ក្នុងស្តូប នោះ លុះបែកធ្លាយរាងកាយ ទៅខាងមុខបន្ទាប់អំពីសេចក្តីស្លាប់ រមែងចូល ទៅ កាន់លោក គឺសុគតិ ឋានសួគ៌ ម្នាលអានន្ទ ព្រះតថាគត អរហន្ត-សម្មាសម្ពុទ្ធ ជាថូបារហបុគ្គល ព្រោះអាស្រ័យអំណាចប្រយោជន៍នេះឯង ។ ម្នាលអានន្ទ ព្រះបច្ចេកសម្ពុទ្ធជាថូបារហបុគ្គល​ ព្រោះអាស្រ័យអំណាច ប្រយោជន៍ដូចម្តេច ។ ម្នាលអានន្ទ ពួកជនជាច្រើន ធ្វើចិត្តឲ្យជ្រះថ្លា ដោយសម្គាល់ថា​ នេះជាស្តូបរបស់ព្រះបច្ចេកពុទ្ធអង្គនោះ ពួកជនទាំងនោះ លុះធ្វើចិត្តឲ្យជ្រះថ្លាក្នុងស្តូបនោះ លុះបែកធ្លាយរាងកាយទៅ ខាងមុខបន្ទាប់ អំពីសេចក្តីស្លាប់រមែងចូលទៅកាន់លោក គឺសុគតិ ឋានសួគ៌ ម្នាលអានន្ទ ព្រះបច្ចេកសម្ពុទ្ធ ជាថូបារហបុគ្គល ព្រោះអាស្រ័យអំណាចប្រយោជន៍នេះ ឯង ។ ម្នាលអានន្ទ សាវ័ករបស់ព្រះតថាគត ជាថូបារហបុគ្គល ព្រោះ អាស្រ័យអំណាច ប្រយោជន៍ដូចម្តេច ។ ម្នាលអានន្ទ ពួកជនជាច្រើនធ្វើចិត្ត ឲ្យជ្រះថ្លា ដោយសម្គាល់ថា នេះជាស្តូបនៃសាវ័ក របស់ព្រះមានព្រះភាគ អរហន្តសម្មាសម្ពុទ្ធអង្គនោះ ពួកជនទាំងនោះ លុះធ្វើចិត្តឲ្យជ្រះថ្លា ក្នុងស្តូប នោះ លុះបែកធ្លាយរាងកាយទៅ ខាងមុខបន្ទាប់ អំពីសេចក្តីស្លាប់រមែងចូល ទៅកាន់លោក គឺសុគតិ ឋានសួគ៌ ម្នាលអានន្ទ សាវ័ក របស់ព្រះតថាគត ជាថូបារហបុគ្គល ព្រោះអាស្រ័យអំណាចប្រយោជន៍នេះឯង ។ ម្នាលអានន្ទ ព្រះចក្រពត្តិរាជ ជាថូបារហបុគ្គល ព្រោះអាស្រ័យអំណាចប្រយោជន៍ដូច ម្តេច ។ ម្នាលអានន្ទ ពួកជនជាច្រើន ធ្វើចិត្តឲ្យជ្រះថ្លាដោយសម្គាល់ថា លុះជាស្តូប របស់ព្រះធម្មរាជ ដែលទ្រង់ធម៌នោះ ពួកជនទាំងនោះ លុះធ្វើ ចិត្តឲ្យជ្រះថ្លា ក្នុងស្តូបនោះ លុះបែកធ្លាយរាងកាយទៅ ខាងមុខបន្ទាប់អំពី សេចក្តីស្លាប់ រមែងចូលទៅកាន់លោក គឺសុគតិ ឋានសួគ៌ ម្នាលអានន្ទ ព្រះចក្រពត្តិរាជ ជាថូបារហបុគ្គល ព្រោះអាស្រ័យអំណាចប្រយោជន៍ នេះឯង ។ ម្នាលអានន្ទ ថូបារហបុគ្គលមាន ៤ ​ពួក នេះ ឯង ។</p>
        <p><a class='ref km' id='km១៣៥' href='#km១៣៥'>១៣៥</a>គ្រានោះ ព្រះអានន្ទមានអាយុ ចូលទៅកាន់វិហារក៏តោងនូវ ឈើមាន សណ្ឋានដូចក្បាលស្វា (ត្រដោកទ្វារ) ឈរយំរៀបរាប់ថា ឱអាត្មា អញ ជាសេក្ខបុគ្គល មានកិច្ចគួរធ្វើតទៅទៀតនៅឡើយ ក៏ព្រះ​សាស្តារបស់ អាត្មា ដែលជាអ្នកអនុ គ្រោះ ដល់អាត្មាអញ នឹងទ្រង់បរិនិព្វាន ។ គ្រានោះ ព្រះមានព្រះភាគ ទ្រង់ហៅភិក្ខុទាំងឡាយមកថា ម្នាលភិក្ខុទាំងឡាយ អានន្ទ ទៅណា ។ ពួកភិក្ខុក្រាបបង្គំទូលថា បពិត្រព្រះអង្គដ៏ចម្រើន ព្រះអានន្ទមាន អាយុ ចូលទៅកាន់រោងសម្រាប់សម្រាកកាយ តោងត្រដោកទ្វារ​ ឈរយំរៀប រាប់ឯណោះថា ឱអាត្មាអញ នៅជាសេក្ខបុគ្គល មានកិច្ចគួរធ្វើទៅទៀតនៅ ឡើយ ព្រះសាស្តារបស់អាត្មា ដែលជាអ្នកអនុគ្រោះដល់ អាត្មាអញនឹងទ្រង់ បរិនិព្វាន ។ លំដាប់នោះ ព្រះមានព្រះភាគ ទ្រង់ហៅភិក្ខុ ១ រូបមកថា ម្នាល ភិក្ខុ អ្នកចូរទៅហៅអានន្ទ តាមពាក្យតថាគតថា ម្នាលអាវុសោអានន្ទ ព្រះ សាស្តាទ្រង់ត្រាស់ឲ្យហៅអ្នក ។ ភិក្ខុនោះ ទទួលព្រះបន្ទូលនៃព្រះមាន ព្រះភាគថា ព្រះករុណាព្រះអង្គ ហើយក៏ចូលទៅរកព្រះអានន្ទមានអាយុ លុះចូលទៅដល់ហើយ ក៏និយាយទៅនឹងព្រះអានន្ទមានអាយុ ដូច្នេះថា ម្នាលអាវុសោអានន្ទ ព្រះសាស្តាទ្រង់ត្រាស់ឲ្យហៅអ្នក ។ ព្រះអានន្ទមាន អាយុ ទទួលពាក្យរបស់ភិក្ខុនោះថា អើអាវុសោ​ហើយក៏ចូលទៅគាល់នូវ ព្រះមានព្រះភាគ លុះចូលទៅដល់ហើយ ក៏ក្រាបថ្វាយបង្គំព្រះមានព្រះភាគ ហើយអង្គុយក្នុងទីសមគួរ ។ លុះព្រះអានន្ទមានអាយុ អង្គុយក្នុងទីសមគួរ ហើយ ព្រះមានព្រះភាគ ទ្រង់ត្រាស់ដូច្នេះថា ម្នាលអានន្ទណ្ហើយ អ្នកកុំ សោយសោក កុំខ្សឹកខ្សួលឡើយ ម្នាលអានន្ទ តថាគតបានបា្រប់អ្នកជាមុន ហើយ យ៉ាងនេះថា សេចក្តីព្រាត់បា្រស់ វិនាសប្រែប្រួល ចាកសត្វនិងសង្ខារ ជាទីស្រឡាញ់ ជាទីគាប់ចិត្តទាំងអស់តែងមានជាធម្មតា ព្រោះហេតុនោះ បុគ្គលគប្បីបាននូវសេចក្តី មិនព្រាត់បបា្រស់នោះ ក្នុង (ខន្ធប្បវត្តិ) នេះមក អំពីណា ធម្មជាតណាដែលកើតហើយ ដែលមាន​ហើយ ដែលបច្ច័យតាក់ តែងហើយ មានសេចក្តីទ្រោមទ្រុឌទៅជាធម្មតានោះ បុគ្គលនិងពោលឃាត់ ថា កុំទ្រោមទ្រុឌទៅដូច្នេះ (ដោយហេតុណា) ហេតុនុ៎ះមិនមានឡើយ ម្នាល អានន្ទ ខ្លួនអ្នកបានបម្រើតថាគត មកជាយូរអង្វែងហើយ ដោយកាយកម្ម ប្រកបដោយមេត្តា នាំមកនូវប្រយោជន៍និងសេចក្តីសុខ ​មិនមានចំណែក ពីរ ជាកម្មប្រមាណមិនបាន ដោយវចីកម្មប្រកបដោយមេត្តា នាំមកនូវ ប្រយោជន៍និងសេចក្តីសុខ មិនមានចំណែកពីរ ជាកម្មប្រមាណមិនបាន ដោយមនោកម្មប្រកបដោយមេត្តា នាំមកនូវប្រយោជន៍និងសេចក្តីសុខ មិន មានចំណែកពីរ ជាកម្មប្រមាណមិនបាន ម្នាលអានន្ទ ខ្លួនអ្នកជាបុគ្គលបាន ធ្វើបុណ្យទុកហើយ ចូរប្រកបព្យាយាមឲ្យរឿយ ​ៗ ចុះ នឹងបានជាបុគ្គលមិន មានអាសវៈដោយឆាប់ ។ ទើបព្រះមានព្រះភាគ ទ្រង់ត្រាស់នឹងពួកភិក្ខុថា ម្នាលភិក្ខុទាំងឡាយ ព្រះមានព្រះភាគទាំងឡាយណា ជាអរហន្តសម្មាសម្ពុទ្ធ ដែលមានក្នុងអតីតកាល ពួកភិក្ខុជាឧបដ្ឋាក របស់ព្រះមានព្រះភាគទាំង នោះ មានកំណត់ដូច្នេះឯង ដូចអានន្ទរបស់តថាគតដែរ​ ម្នាលភិក្ខុទាំង ឡាយ មួយទៀត ព្រះមានព្រះភាគទាំងឡាយណា ជាអរហន្តសម្មាសម្ពុទ្ធ និងមានមក ក្នុងអនាគតកាល ពួកភិក្ខុជាឧបដ្ឋាក របស់ព្រះមានព្រះភាគ ទាំងនោះ មានកំណត់ដូច្នេះឯង ដូចអានន្ទរបស់តថាគតដែរ ម្នាលភិក្ខុទាំង ឡាយ​ អានន្ទជាបណ្ឌិតតែងដឹងដូច្នេះថា កាលនេះ ជាកាលគួរនឹងចូលទៅ គាល់ព្រះតថាគត កាលនេះជាកាលគួររបស់ពួកភិក្ខុ កាលនេះជាកាលគួរ របស់ពួកភិក្ខុនី កាលនេះជាកាលគួររបស់ពួកឧបាសក កាលនេះជាកាលគួរ របស់ពួកឧបាសិកា កាលនេះជាកាលគួរ របស់ព្រះរាជានិងរាជមហាមាត្យ កាលនេះ ជាកាលគួររបស់ពួកតិរ្ថិយ កាលនេះជាកាលគួរ របស់ពួក តិតិ្ថយសាវ័ក ។</p>
        <p><a class='ref km' id='km១៣៦' href='#km១៣៦'>១៣៦</a>ម្នាលភិក្ខុទាំងឡាយ អច្ឆរិយព្ភុតធម៌ (ធម៌ជាអស្ចារ្យចម្លែក) ទាំងឡាយ ៤ យ៉ាងនេះ មាននៅក្នុងអានន្ទ ។ ធម៌ទាំង ៤ ដូចម្តេចខ្លះ ។​ ម្នាលភិក្ខុទាំងឡាយ បើបរិស័ទចូលទៅ ដើម្បីជួបនិងអានន្ទ ភិក្ខុបរិស័ទនោះ រមែងមានសេចក្តីត្រេកអរ ដោយការបានជួប បើអានន្ទនិយាយធម៌ក្នុងទី នោះ ភិក្ខុបរិស័ទនោះ ក៏មានសេចក្តីត្រេកអរដោយភាសិត ម្នាលភិក្ខុទាំង ឡាយ ភិក្ខុបរិស័ទ មិនទាន់ឆ្អែតនៅឡើយ ក៏ស្រាប់តែអានន្ទស្ងៀមទៅ ម្នាល ភិក្ខុទាំងឡាយ បើភិក្ខុនីបរិស័ទ ចូលទៅដើម្បីជួបនឹងអានន្ទ ភិក្ខុនីបរិស័ទ នោះ រមែងមានសេចក្តីត្រេកអរដោយការបានជួប បើអានន្ទនិយាយធម៌ក្នុង ទីនោះ ភិក្ខុនីបរិស័ទនោះ ក៏មានសេចក្តីត្រេកអរដោយភាសិត​ ម្នាលភិក្ខុ ទាំងឡាយ ភិក្ខុនីបរិស័ទមិនទាន់ឆ្អែតនៅឡើយ ក៏ស្រាប់តែអានន្ទស្ងៀមទៅ ម្នាលភិក្ខុទាំងឡាយ បើឧបាសកបរិស័ទ ចូលទៅដើម្បីជួបនឹងអានន្ទ ឧបាសកបរិស័ទនោះ រមែងមានសេចក្តីត្រេកអរ ដោយការបានជួប បើ អានន្ទនិយាយធម៌ក្នុងទីនោះ ឧបាសកបរិស័ទនោះ ក៏អានសេចក្តីត្រេកអរ ដោយភាសិត​ ម្នាលភិក្ខុទាំងឡាយ​ ឧបាសកបរិស័ទមិនទាន់ឆ្អែតនៅឡើយ ក៏ស្រាប់តែអានន្ទស្ងៀមទៅ ម្នាលភិក្ខុទាំងឡាយ បើឧបាសិកាបរិស័ទ ចូល ទៅដើម្បីជួបនឹងអានន្ទ ឧបាសិកាបរិស័ទនោះ រមែងមានសេចក្តីត្រេកអរ ដោយការបានជួប បើអានន្ទនិយាយធម៌ក្នុងទីនោះ ឧបាសិកាបរិស័ទនោះ ក៏មានសេចក្តីត្រេកអរដោយភាសិត ម្នាលភិក្ខុទាំងឡាយ ឧបាសិកាបរិស័ទ មិន ទាន់ឆ្អែតនៅឡើយ ក៏ស្រាប់តែអានន្ទស្ងៀមទៅ ម្នាលភិក្ខុទាំងឡាយ អច្ឆរិយព្ភុតធម៌ទាំងឡាយ ៤ យ៉ាងនេះឯង មាននៅក្នុងអានន្ទ ។ ម្នាលភិក្ខុ ទាំងឡាយ អច្ឆរិយព្ភុតធម៌ទាំងឡាយ ៤ យ៉ាងនេះ មាននៅក្នុងព្រះចក្រ-ពត្តិរាជ ម្នាលភិក្ខុទាំងឡាយ បើខត្តិយបរិស័ទ ចូលទៅដើម្បីគាល់ព្រះចក្រ-ពត្តិរាជ ខត្តិយបរិស័ទនោះ រមែងមានសេចក្តីត្រេកអរ ដោយការបានជួប បើព្រះចក្រពត្តិរាជ មានព្រះបន្ទូលក្នុងទីនោះ ខត្តិយបរិស័ទនោះ ក៏មាន សេចក្តីត្រេកអរដោយភាសិត ម្នាលភិក្ខុទាំងឡាយ ខត្តិយបរិស័ទ មិនទាន់ ឆ្អែត នៅឡើយ ស្រាប់តែព្រះចក្រពត្តិរាជស្ងៀមទៅ ។ ម្នាលភិក្ខុទាំងឡាយ បើព្រាហ្មណបរិស័ទ ។ គហបតិបរិស័ទ ។ ​សមណបរិស័ទ ចូលទៅដើម្បី គាល់ព្រះចក្រពត្តិរាជ សមណបរិស័ទនោះ រមែងមានសេចក្តីត្រេកអរ ដោយការបានគាល់ បើព្រះចក្រពត្តិរាជ មានព្រះបន្ទូលក្នុងទីនោះ សមណ-បរិស័ទនោះ មានសេចក្តីត្រេកអរដោយភាសិត​ ម្នាលភិក្ខុទាំងឡាយ សមណបរិស័ទ មិនទាន់ឆ្អែតនៅឡើយ ក៏ស្រាប់តែព្រះចក្រពត្តិរាជស្ងៀម ទៅ ម្នាលភិក្ខុទាំងឡាយ អច្ឆរិយព្ភុតធម៌ទាំងឡាយ ៤ យ៉ាងនេះ មាននៅ ក្នុងអានន្ទដូច្នោះឯង​ ម្នាលភិក្ខុទាំងឡាយ បើភិក្ខុបរិស័ទចូលទៅដើម្បីជួប នឹងអានន្ទ ភិក្ខុបរិស័ទនោះរមែងមានសេចក្តីត្រេកអរ ដោយការបានជួប បើអានន្ទនិយាយធម៌ក្នុងទីនោះ ភិក្ខុបរិស័ទនោះ ក៏មានសេចក្តីត្រេកអរ ដោយភាសិត ម្នាលភិក្ខុទាំងឡាយ ភិក្ខុបរិស័ទមិនទាន់ឆ្អែតនៅឡើយ ក៏ ស្រាប់តែអានន្ទស្ងៀមទៅ ម្នាលភិក្ខុទាំងឡាយ​ បើភិក្ខុនីបរិស័ទ ។ ឧបាសក-បរិស័ទ ។ ឧបាសិកាបរិស័ទចូលទៅ​ ដើម្បីជួបនឹងអានន្ទ ឧបាសិកាបរិស័ទ នោះ រមែងមានសេចក្តីត្រេកអរ ដោយការបានជួប បើអានន្ទនិយាយធម៌ ក្នុងទីនោះ ឧបាសិកាបរិស័ទនោះ ក៏មានសេចក្តីត្រេកអរ ដោយ​ភាសិត ម្នាលភិក្ខុទាំងឡាយ ឧបាសិកាបរិស័ទ មិនទាន់ឆ្អែតនៅឡើយ ក៏ស្រាប់តែ អានន្ទស្ងៀមទៅ ម្នាលភិក្ខុទាំងឡាយ អច្ឆរិយព្ភុតធម៌ទាំង ៤ យ៉ាងនេះឯង មាននៅក្នុងអានន្ទ ។</p>
        <p><a class='ref km' id='km១៣៧' href='#km១៣៧'>១៣៧</a>លុះព្រះមានព្រះភាគ ទ្រង់ត្រាស់យ៉ាងនេះហើយ ព្រះអានន្ទ មានអាយុ ក៏ក្រាបបង្គំទូលព្រះមានព្រះភាគដូច្នេះថា បពិត្រព្រះអង្គដ៏ ចម្រើន សូមព្រះមានព្រះភាគ​កុំបរិនិព្វាន (ក្នុងនគរកុសិនារា) ជានគរតូច ជានគរទួល ជាសាខានគរនេះឡើយ បពិត្រព្រះអង្គដ៏ចម្រើន មានមហានគរ ដទៃ គឺ នគរចម្បា រាជគ្រឹះ សាវត្ថី សាកេត កោសម្ពី ​ពារាណសី សូមព្រះមានព្រះភាគ បរិនិព្វានក្នុងនគរទាំងនុ៎ះ ខត្តិយមហា​សាល ព្រាហ្មណមហាសាល គហបតីមហាសាល ជាច្រើនក្នុងនគរទាំងនោះ មានសេចក្តីជ្រះថ្លា ក្នុងព្រះតថាគតគេនឹងធ្វើការបូជាព្រះសរីរៈព្រះតថាគត ។ ម្នាលអានន្ទ អ្នកកុំនិយាយយ៉ាង​នេះឡើយ ម្នាលអានន្ទ អ្នកកុំនិយាយថា នគរកុសិនារានេះ ជានគរតូច ជានគរទួល ជាសាខានគរយ៉ាងនេះឡើយ ម្នាលអានន្ទ​កាលពីដើមមាន ព្រះចក្រពត្តិរាជ ព្រះនាមមហាសុទស្សនៈ ជាធម្មរាជ ទ្រង់ធម៌ ជាឥស្សរៈលើផែនដី មានសមុទ្រទាំង ៤ ជាទីបំផុត មានជនបទមាំមួន ប្រកបដោយរតនៈទាំង ៧ ប្រការ ម្នាលអានន្ទ ទីក្រុង កុសិនារានេះ ជារាជធានីឈ្មោះកុសាវតី របស់ព្រះមហាសុទស្សនរាជ មានបណ្តោយ ១២ យោជន៍ អំពីទិសខាងកើតទៅទិសខាលិច មានទទឹង ៧ យោជន៍​ អំពីទិសខាងជើង ទៅទិសខាងត្បូង ម្នាលអានន្ទ កុសាវតីរាជធានី ជាក្រុងស្តុកស្តម្ភ សម្បូណ៌ពោរពាស (ដោយទំនិញ) មានជនច្រើន មាន មនុស្សដេរដាស ទាំងបរិបូណ៌ដោយភិក្ខាហារ ម្នាលអានន្ទ រាជធានីឈ្មោះ អាឡកមន្ទា របស់ពួកទេវតា ជារាជធានីស្តុកស្តម្ភ សម្បូណ៌ពោរពាស មានជនច្រើន មានយក្ខដេរដាស ទាំងបរិបូណ៌ ដោយភិក្ខាហារ យ៉ាងណា មិញ ម្នាលអានន្ទ កុសាវតីរាជធានី ក៏ជាក្រុងស្តុកស្តម្ភ សម្បូណ៌ពោរពាស (ដោយទំនិញ) មានជនច្រើន មានមនុស្សដេរដាស ទាំងបរិបូណ៌ដោយ ភិក្ខាហារ យ៉ាងនោះដែរ ម្នាលអានន្ទ កុសាវតីរាជធានី មិនដែលស្ងាត់ ដោយ សូរសំឡេង ១០ យ៉ាង ទាំងថ្ងៃទាំងយប់ គឺសូរសំឡេងដំរី សូរសំឡេង សេះ សូរសំឡេងរថ សូរសំឡេងស្គរ សូរសំឡេងសំភោរ សូរសំឡេងពិណ សូរសំឡេង ចម្រៀង សូរសំឡេងរគាំង សូរសំឡេងរនាត និងសូរសំឡេងជា គម្រប់ ១០ ថា អ្នកទាំងឡាយចូរស៊ី ចូរផឹក ចូរទំពា​ ម្នាលអានន្ទ អ្នកចូរទៅ ក្នុងក្រុងកុសិនារា ហើយថ្វាយ ដំណឹងដល់ពួកមល្លក្សត្រ ដែលនៅក្នុងក្រុង កុសិនារាថា បពិត្រវាសិដ្ឋគោត្រទាំងឡាយ ក្នុងបច្ឆិមយាមនៃរាត្រីថ្ងៃនេះ ព្រះតថាគតនឹងបរិនិព្វាន បពិត្រវាសិដ្ឋគោត្រទាំងឡាយ សូមអ្នកទាំងឡាយ អញ្ជើញទៅ បពិត្រវាសិដ្ឋគោត្រទាំងឡាយ សូមអ្នកទាំងឡាយ អញ្ជើញទៅ កុំឲ្យមានសេចក្តីក្តៅក្រហាយ ស្តាយក្នុងកាលជាខាងក្រោយ ថាព្រះតថាគត ទ្រង់បរិនិព្វានក្នុងគាមក្ខេត្ត របស់យើងទាំងឡាយហើយ យើងទាំងឡាយ មិនបានឃើញព្រះតថាគត ក្នុងកាលជាបំផុតដូច្នេះឡើយ ។ ព្រះអានន្ទមាន អាយុ ទទួលព្រះបន្ទូល នៃព្រះមានព្រះភាគថា ព្រះករុណាព្រះអង្គ ហើយក៏ ទ្រង់ស្បង់ ប្រដាប់បាត្រនិងចីវរ មិនមានភិក្ខុជាគម្រប់ពីរ ចូលទៅក្នុងក្រុង កុសិនារា ។ សម័យនោះឯង ពួកមល្លក្សត្រដែលនៅក្នុងក្រុងកុសិនារា កំពុង ប្រជុំគ្នាក្នុងសណ្ឋាគារដ្ឋាន (សាលាសម្រាប់បង្រៀនវិជ្ជា ក្នុងរាជត្រកូល) ដោយកិច្ចនីមួយ ។ ព្រះអានន្ទមានអាយុ ក៏ចូលទៅកាន់សណ្ឋាគារដ្ឋាន របស់ពួកមល្លក្សត្រដែលនៅក្នុងក្រុងកុសិនារានោះ លុះចូលទៅដល់ហើយ ក៏ថ្វាយដំណឹងដល់ពួកមល្លក្សត្រ ដែលនៅក្នុងក្រុងកុសិនារាថា បពិត្រ វាសិដ្ឋគោត្រទាំងឡាយ ក្នុងបច្ឆិយាមនៃរាត្រីថ្ងៃនេះ ព្រះតថាគតនឹង បរិនិព្វាន បពិត្រវាសិដ្ឋគោត្រទាំងឡាយ សូមអ្នកទាំងឡាយអញ្ជើញទៅ បពិត្រ វាសិដ្ឋគោត្រទាំងឡាយ សូមអ្នកទាំងឡាយ អញ្ជើញទៅ កុំឲ្យមាន សេចក្តីក្តៅក្រហាយ ស្តាយក្នុងកាលជាខាងក្រោយថា ព្រះតថាគតទ្រង់ បរិនិព្វានក្នុងគាមក្ខេត្ត របស់យើងទាំងឡាយហើយ យើងទាំងឡាយមិន បានឃើញ​ព្រះតថាគត ក្នុងកាលជាបំផុតដូច្នេះឡើយ ។ ពួកមល្លក្សត្រ និងពួកបុត្ររបស់មល្លក្សត្រ និងសុណិសារបស់មល្លក្សត្រ និងភរិយារបស់ មល្លក្សត្រ លុះឮពាក្យនេះ របស់ព្រះអានន្ទមានអាយុហើយ ក៏កើតទុក្ខតូច ព្រះទ័យ ពោរពេញដោយសេចក្តីទុក្ខក្នុងព្រះទ័យ ខ្លះក៏រំសាយកេសា កន្ទក់ កន្ទេញ ផ្គងកំភួនដៃកន្ទក់កន្ទេញ ផ្តួលខ្លួនចុះបម្រះននៀលទៅមកដូចជា មានជើងដាច់ហើយថា ព្រះមានព្រះភាគនឹងបរិនិព្វាន ឆាប់ពេកណាស់ ព្រះសុគតនឹងបរិនិព្វាន ឆាប់ពេក​ណាស់ ព្រះសម្ពុទ្ធមានចក្ខុក្នុងលោកនឹង បាត់ទៅឆាប់ពេកណាស់ ។ លំដាប់នោះ ពួកមល្លក្សត្រនិងពួក​បុត្តរបស់ មល្លក្សត្រ និងសុណិសា របស់មល្លក្សត្រ និងភរិយារបស់មល្លក្សត្រ កើតទុក្ខ តូចព្រះទ័យ ពោរពេញដោយសេចក្តីទុក្ខក្នុងព្រះទ័យ ក៏នាំគ្នាចូលទៅរក ព្រះអានន្ទមានអាយុ ក្នុងសាលវ័ន របស់ពួក​មល្លក្សត្រ ដែលជាទីចូលក្នុង ក្រុង ។ ទើបព្រះអានន្ទមានអាយុ មានសេចក្តីត្រិះរិះដូច្នេះថា បើអាត្មាអញ នឹង ឲ្យពួកមល្លក្សត្រ ដែលនៅក្នុងកុសិនារា ថ្វាយបង្គំព្រះមានព្រះភាគម្នាក់ ម្តង ៗ ពួកមល្លក្សត្រ ដែលនៅ​ក្នុងក្រុងកុសិនារា និងថ្វាយបង្គំព្រះមាន ព្រះភាគ មិនទាន់ហើយស្រេច រាត្រីនេះ ក៏នឹងភ្លឺឡើងមិនខាន បើដូច្នោះគួរ តែអាត្មាអញ ដាក់ឲ្យពួកមល្លក្សត្រ ដែលនៅក្នុងក្រុងកុសិនារា ថ្វាយបង្គំ ព្រះមានព្រះភាគ​ តាមវង្សនៃត្រកូល ៗ ដោយពាក្យថា បពិត្រព្រះអង្គដ៏ ចម្រើន មល្លក្សត្រឈ្មោះនេះ ព្រមទាំងបុត្រភរិយា បរិស័ទនិងអាមាត្យ សូមបង្អោនសិរ្សៈ ថ្វាយបង្គំព្រះបាទា នៃព្រះមានព្រះភាគ ។ លំដាប់នោះ ព្រះអានន្ទមាន​អាយុ ក៏ដាក់ឲ្យពួកមល្លក្សត្រ អ្នកក្រុងកុសិនារា ថ្វាយបង្គំ ព្រះមានព្រះភាគ តាមវង្សនៃត្រកូល ៗ ​ដោយពាក្យថា បពិត្រព្រះអង្គដ៏ ចម្រើន មល្លក្សត្រឈ្មោះ នេះ ព្រមទាំងបុត្រភរិយា​ បរិស័ទនិងអាមាត្យ សូម​បង្អោនសិរ្សៈ ថ្វាយបង្គំព្រះបាទា នៃព្រះមានព្រះភាគ ។ ទើបព្រះអានន្ទមាន អាយុ ឲ្យពួកមល្លក្សត្រ​ អ្នកក្រុង​កុសិនារា ថ្វាយបង្គំព្រះមានព្រះភាគ ក្នុង បឋមយាមតាមទំនងនេះ ។</p>
        <p><a class='ref km' id='km១៣៨' href='#km១៣៨'>១៣៨</a>សម័យនោះឯង មានបរិព្វាជកឈ្មោះសុភទ្ទ នៅក្នុងក្រុង កុសិនារា ។ សុភទ្ទបរិព្វាជក បាន​ឮដំណឹងថា ព្រះសមណគោតមនឹង បរិនិព្វានក្នុងបច្ឆិមយាមនៃរាត្រីថ្ងៃនេះ ។ គ្រានោះ សុភទ្ទបរិព្វាជក មាន សេចក្តីត្រិះរិះយ៉ាងនេះថា ពាក្យនេះ អាត្មាអញបានឮមកអំពីពួកបរិព្វាជក ជាមនុស្សចាស់ទុំជាអាចារ្យត ៗ គ្នាមក តែងនិយាយថា ព្រះតថាគតអរហន្ត សម្មាសម្ពុទ្ធទាំងឡាយ តែងកើតឡើងក្នុងលោក​មួយ ដងមួយកាល ក៏ក្នុង បច្ឆិមយាមនៃរាត្រីថ្ងៃនេះ ព្រះសមណគោតមនឹងបរិនិព្វាន មួយទៀត សេចក្តីសង្ស័យនេះ កើតឡើងដល់អាត្មាអញ ទាំងអាត្មាអញមានសេចក្តី ជ្រះថ្លាក្នុងព្រះសមណគោតម​ដែរ អាត្មាអញគួរលះបង់ នូវសេចក្តីសង្ស័យ នេះបានយ៉ាងណា​ ព្រះសមណគោតម​អាចនឹងសំដែងធម៌ ដល់អាត្មាអញ យ៉ាងនោះបាន ។ គ្រានោះ​ សុភទ្ទបរិព្វាជក ក៏ចូលទៅរកព្រះអានន្ទមាន អាយុ ក្នុងសាលវ័ន​របស់ពួកមល្លក្សត្រ ដែលជាទីចូលទៅក្នុងក្រុង លុះចូល ទៅដល់ហើយ ក៏និយាយនិងព្រះអានន្ទមានអាយុ​ដូច្នេះថា បពិត្រអានន្ទដ៏ ចម្រើន ពាក្យនេះខ្ញុំបានឮមក អំពីពួកបរិព្វាជកជាមនុស្សចាស់ទុំ ជាអាចារ្យ ត ៗ គ្នាមក តែងនិយាយថា ព្រះតថាគត អរហន្តសម្មាសម្ពុទ្ធទាំង ឡាយ តែងកើតឡើងក្នុងលោកមួយដងមួយកាល ក៏ក្នុងបច្ឆិម​យាមនៃរាត្រីថ្ងៃនេះ ព្រះសមណគោតម​និងបរិនិព្វាន មួយទៀត សេចក្តីសង្ស័យនេះ កើតឡើង ដល់ខ្ញុំ ខ្ញុំក៏មា​នសេចក្តីជ្រះថ្លា ក្នុងព្រះសមណគោតមដែរ ខ្ញុំគួរលះបង់នូវ សេចក្តីសង្ស័យនេះបាន យ៉ាងណា ព្រះសមណ​គោតម អាចនឹងសំដែងធម៌ ដល់ខ្ញុំយ៉ាងនោះបាន បពិត្រព្រះអានន្ទដ៏ចម្រើន ខ្ញុំសូមឲ្យបានគាល់ព្រះ សមណ​គោតមផង ។ លុះសុភទ្ទបរិព្វាជក និយាយយ៉ាងនេះហើយ ព្រះ អានន្ទមានអាយុ ក៏បានពោលទៅនិងសុភទ្ទ​បរិព្វាជកដូច្នេះថា ម្នាលអាវុសោ សុភទ្ទ កុំឡើយ អ្នកកុំបៀតបៀនព្រះតថាគត ព្រះមានព្រះភាគទ្រង់ លំបាក ព្រះអង្គណាស់ ។ សុភទ្ទបរិព្វាជក​ បាននិយាយជាគម្រប់ពីរដងផង ។ បេ ។ សុភទ្ទបរិព្វាជក បាននិយាយនិងព្រះអានន្ទមានអាយុ ជាគម្រប់បីដងផង ដូច្នេះថា​ បពិត្រព្រះអានន្ទដ៏ចម្រើន ពាក្យនេះខ្ញុំបានឮមកអំពីពួកបរិព្វាជក ជាមនុស្សចាស់ទុំ ជាអាចារ្យត ៗ គ្នាមក តែងនិយាយថា ព្រះតថាគត អរហន្តសម្មា​សម្ពុទ្ធទាំងឡាយ តែងកើតឡើងក្នុងលោកមួយដងមួយកាល ក៏ក្នុងបច្ឆិមយាមនៃរាត្រីថ្ងៃនេះ ព្រះសមណ​គោតមនឹងបរិនិព្វាន មួយទៀត សេចក្តីសង្ស័យនេះ កើតឡើងដល់ខ្ញុំ ខ្ញុំក៏មានសេចក្តី ជ្រះថ្លាក្នុងព្រះ សមណ​គោតម ខ្ញុំគួរលះបង់សេចក្តីសង្ស័យនេះបាន យ៉ាងណា ព្រះ សមណគោតម អាចនិងសំដែងធម៌ ដល់​ខ្ញុំយ៉ាងនេះបាន បពិត្រព្រះអានន្ទ ដ៏ចម្រើន ខ្ញុំសូមឲ្យបានគាល់ចំពោះព្រះសមណគោតមផង ។ ព្រះអានន្ទ មានអាយុ បានពោលទៅនឹងសុភទ្ទបរិព្វាជក ជាគម្រប់បីដងទៀត ដូច្នេះថា ម្នាលអាវុសោសុភទ្ទ កុំឡើយ អ្នកកុំបៀតបៀនព្រះតថាគត ព្រះមាន ព្រះភាគ​ ទ្រង់លំបាកព្រះអង្គណាស់ ។​ ព្រះមានព្រះភាគទ្រង់ព្រះសណ្តាប់ កថាសល្លាបៈនេះ​ របស់ព្រះអានន្ទមានអាយុជាមួយនឹងសុភទ្ទបរិព្វាជក ។ ទើបព្រះមាន​ព្រះភាគ ទ្រង់ត្រាស់ហៅ ព្រះអានន្ទមានអាយុមកថា ម្នាល អានន្ទ កុំឡើយ អ្នកកុំឃាត់សុភទ្ទ ម្នាលអានន្ទ​ សុភទ្ទចូរបានឃើញតថាគត ចុះ សុភទ្ទនឹងសួរនូវសេចក្តីណាមួយនឹងតថាគត គាត់ចង់ដឹងនូវ​សេចក្តី នោះមែន ទើបគាត់មកសួរតថាគត មិនមែនគាត់សួរចង់បៀតបៀនទេ បើ សុភទ្ទនេះសួរហើយ តថាគតសំដែងធម៌ណា គាត់និងបានដឹងធម៌នោះឆាប់ ភ្លាម ។ ទើបព្រះអានន្ទមានអាយុ ពោលនឹងសុភទ្ទបរិព្វាជក ដូច្នេះថា ម្នាល អាវុសោសុភទ្ទ ព្រះមានព្រះភាគ​ ទ្រង់បើកឱកាលដល់អ្នកហើយ អ្នកចូរ​ទៅចុះ ។ ​គ្រានោះ សុភទ្ទបរិព្វាជក ក៏ចូលទៅរកព្រះ មានព្រះភាគ លុះចូល ទៅដល់ហើយ ក៏ពោលពាក្យ​រាក់ទាក់ សំណេះសំណាល ជាមួយនឹង ព្រះមានព្រះភាគ លុះបញ្ចប់ពាក្យដែលគួររីករាយ និងពាក្យដែល​គួររលឹក ហើយ ក៏អង្គុយក្នុងទីសមគួរ ។ លុះសុភទ្ទបរិព្វាជក អង្គុយក្នុងទីសមគួរ ហើយ ក៏ក្រាបបង្គំទូល​ព្រះមានព្រះភាគ ដូច្នេះថា បពិត្រព្រះគោតមដ៏ ចម្រើន សមណព្រាហ្មណ៍ណា ជាពួកគណៈ ជាគណាចារ្យ ល្បីល្បាញ មានយស អ្នកធ្វើលទ្ធិដូចកំពង់ ដែលជនច្រើនគ្នាគេសន្មតថា ល្អ ដូចយ៉ាង គ្រូឈ្មោះ បូរណកស្សប មក្ខលិគោសាល អជិតកេសកម្ពល បកុធកច្ចាយនៈ សញ្ជយវេលដ្ឋបុត្ត និគណ្ឋនាដបុត្ត ពួកជនទាំងនោះ សុទ្ធតែត្រាស់ដឹង ដូចជាពាក្យប្តេជ្ញា របសខ្លួនមែន ឬសុទ្ទតែមិនបានត្រាស់ដឹងទេ ឬក៏​ត្រាស់ ដឹងខ្លះ មិនបានត្រាស់ដឹងខ្លះ ។ ព្រះអង្គទ្រង់ត្រាស់ថា ម្នាលសុភទ្ទ ណ្ហើយ ចុះ ពាក្យដែលអ្នកនិយាយថា ពួកជនទាំងនោះ​សុទ្ធតែត្រាស់ដឹង ដូចជា ពាក្យប្តេជ្ញា របស់ខ្លួនមែន ឬសុទ្ធតែមិនបានត្រាស់ដឹងទេ ឬក៏ត្រាស់ដឹងខ្លះ មិនបាន​ត្រាស់ដឹងខ្លះ ដូច្នេះនេះចូរលើកទុកសិនចុះ ម្នាលសុភទ្ទ តថាគត នឹងសំដែងធម៌ដល់អ្នក អ្នកចូរស្តាប់ធម៌នោះ ចូរតាំងចិត្តដោយប្រពៃចុះ តថាគតនឹងសំដែង ។ សុភទ្ទបរិព្វាជក ទទួលព្រះបន្ទូលនៃព្រះមានព្រះ​ភាគថា ព្រះករុណាព្រះអង្គ ។ ទើបព្រះមានព្រះភាគ ទ្រង់ត្រាស់ដូច្នេះថា ម្នាលសុភទ្ទ អរិយមគ្គ មានអង្គ ៨ មិនមានក្នុងធម្មវិន័យណា សមណៈ ទី ១ ក្តី មិនមានក្នុងធម្មវិន័យនោះ សមណៈទី ២ ក្តី មិនមានក្នុង​ធម្មវិន័យ នោះ សមណៈ ទី ៣ ក្តី មិនមានក្នុងធម្មវិន័យនោះ សមណៈទី ៤ ក្តី ក៏ មិនមានក្នុងធម្ម វិន័យនោះដែរ ម្នាលសុភទ្ទ លុះតែអរិយមគ្គប្រកបដោយ អង្គ ៨ មានក្នុងធម្មវិន័យណា សមណៈ (ទី ១) ក្តី ទើប​មានក្នុងធម្មវិន័យ នោះ សមណៈទី ២ ក្តី មានក្នុងធម្មវិន័យ នោះ សមណៈទី ៣ ក្តី មានក្នុង ធម្មវិន័យនោះ សមណៈទី ៤ ក្តី ក៏មានក្នុងធម្មវិន័យនោះ ដែរ ម្នាលសុភទ្ទ អរិយមគ្គប្រកបដោយអង្គ ៨ មានតែក្នុងធម្មវិន័យនេះឯង ម្នាល សុភទ្ទ សមណៈ (ទី ១) ក៏មានតែក្នុងសាលនានេះ សមណៈទី ២ ក៏មានតែក្នុង សាសនានេះ សមណៈទី ៣ ក៏មានតែក្នុងសាសនានេះ សមណៈទី ៤ ក៏មានតែក្នុង សាសនានេះ បរប្បវាទ (វាទៈនៃគ្រូដទៃ) អំពីសំណាក់នៃបុគ្គល ដទៃ រមែងសូន្យចាកពួកសមណៈ (នេះ) ម្នាលសុភទ្ទ មួយទៀត ភិក្ខុទាំង នេះ គប្បីនៅដោយប្រពៃ លោកនឹងមិនបានសូន្យចាកពួកអរហន្តឡើយ ។</p>
        <p><a class='ref km' id='km១៣៩' href='#km១៣៩'>១៣៩</a>ម្នាលសុភទ្ទ កាលតថាគតមានវ័យ ២៩ ឆ្នាំ បាន បួសហើយ ជាអ្នកស្វែងកុសល (សព្វញ្ញុត​ញាណ) ម្នាលសុភទ្ទ កាលណាបើតថាគត បួសបានជាង ៥០ ឆ្នាំហើយ ញុំាងប្រទេស គឺវិបស្សនា​មគ្គ ឲ្យប្រព្រឹត្តទៅជា ប្រក្រតី ដើម្បីធម៌ដែលគួរត្រាស់ដឹងគឺអរិយមគ្គ ព្រោះហេតុនោះ សមណៈ (ទី ១) ខាងក្រៅអំពីសាសនានៃតថាគតនេះ មិន មានឡើយ ។</p>
        <p>«សមណៈទី ២ ក្តី មិនមាន សមណៈទី ៣ ក្តី មិនមាន សមណៈ ទី ៤ ក្តី ក៏មិនមានដែរ បរប្បវាទអំពីសំ​ណាក់នៃបុគ្គលដទៃ រមែងសូន្យចាកពួក សមណៈ (នេះ) ម្នាលសុភទ្ទ មួយទៀត ភិក្ខុទាំងនេះ គប្បីនៅដោយប្រពៃ លោកនឹងមិនបានសូន្យ ចាកពួកអរហន្តឡើយ ។</p>
        <p><a class='ref km' id='km១៤០' href='#km១៤០'>១៤០</a>លុះព្រះមានព្រះភាគ មានព្រះពុទ្ធតម្រាស់ យ៉ាងនេះហើយ សុភទ្ទបរិព្វាជក ក៏​ក្រាបបង្គំទូល ព្រះមានព្រះភាគ ដូច្នេះថា បពិត្រព្រះអង្គ ដ៏ចម្រើន ភាសិតរបស់ព្រះអង្គច្បាស់​ពេកណាស់ បពិត្រព្រះអង្គដ៏ចម្រើន ភាសិតរបស់ព្រះអង្គពិរោះណាស់ បពិត្រព្រះអង្គដ៏ចម្រើន​ បុគ្គលផ្ងាឡើង នូវរបស់ដែលគេផ្កាប់ចុះក្តី​ បើកនូវរបស់ដែល គេគ្របក្តី ចង្អុលបា្រប់ផ្លូវដល់​បុរស ដែលវង្វេងផ្លូវក្តី ទ្រោលប្រទីបបំភ្លឺក្នុងទីងងឹត ដោយគិតថា អ្នកមាន ចក្ខុនឹងបានឃើញរូបក្តី យ៉ាងណាមិញ ធម៌ដែលព្រះមានព្រះភាគ ទ្រង់ ប្រកាសដោយអនេកបរិ​យាយ ក៏យ៉ាងនោះឯង បពិត្រព្រះអង្គដ៏ចម្រើន ខ្ញុំ ព្រះអង្គនេះ សូមដល់នូវព្រះមានព្រះភាគផង ព្រះធម៌ផង ព្រះភិក្ខុសង្ឃផង ថាជាសរណៈ បពិត្រព្រះអង្គដ៏ចម្រើន ខ្ញុំព្រះអង្គគួរបានបព្វជ្ជា គួរបាន ឧបសម្បទា ក្នុងសំណាក់នៃព្រះមានព្រះភាគ ។ ព្រះអង្គទ្រង់ត្រាស់ថា​ ម្នាល​សុភទ្ទ បុគ្គលណាធ្លាប់ជាអន្យតិរ្ថិយ ហើយបា្រថ្នាបព្វជ្ជា បា្រថ្នាឧបសម្បទា ក្នុងធម្មវិន័យនេះ​បុគ្គលនោះរមែងនៅ បរិវាសអស់កំណត់ ៤ ខែសិន លុះ កន្លង ៤ ខែហើយ ទើបពួកភិក្ខុជា​អារទ្ធចិត្ត (​អ្នកមានចិត្តត្រេកអរ) ឲ្យបព្វជ្ជា ឲ្យឧបសម្បទា ដើម្បីភិក្ខុភាវៈបាន តែថាសភាវៈនៃបុគ្គល ដែលផ្សេងគ្នា តថាគតដឹងច្បាស់ហើយ ក្នុងរឿងនេះ ។ បពិត្រព្រះអង្គដ៏ចម្រើន បើពួក បុគ្គលធ្លាប់ជាអន្យតិរ្ថិយហើយ បា្រថ្នាបព្វជ្ជា បា្រថ្នាឧបសម្បទា ក្នុងធម្ម-វិន័យនេះ រមែងនៅបរិវាសអស់កំណត់ ​៤ ខែ លុះកន្លង ៤ ខែហើយ ទើប ពួកភិក្ខុជាអារទ្ធចិត្ត ឲ្យបព្វជ្ជា ឲ្យឧបសម្បទា ដើម្បីភិក្ខុភាវៈបាន ខ្ញុំព្រះអង្គ នឹងនៅបរិវាស អស់កំណត់ ៤ ឆ្នាំ លុះកន្លង ៤ ឆ្នាំហើយ សូមពួកភិក្ខុជា អារទ្ធចិត្ត ឲ្យបព្វជ្ជា ឲ្យឧបសម្បទា ដើម្បីភិក្ខុភាវៈចុះ ។ លំដាប់នោះ ព្រះមានព្រះភាគ ត្រាស់ហៅព្រះអានន្ទមានអាយុមកថា​ ម្នាលអានន្ទ បើ ដូច្នោះ ចូរអ្នកបំបួសសុភទ្ទបរិព្វាជកផងចុះ ។ ព្រះអានន្ទមានអាយុ ទទួល ព្រះបន្ទូលនៃព្រះមានព្រះភាគថា ព្រះករុណាព្រះអង្គ ។ ទើបសុភទ្ទ-បរិព្វាជក ពោលនឹងព្រះអានន្ទមានអាយុដូច្នេះ​ថា នែអាវុសោអានន្ទ លោក ម្ចាស់ពេញហៅជាមានលាភ នែអាវុសោអានន្ទ អត្តភាពជា​មនុស្ស​ លោក ម្ចាស់ក៏បានដោយល្អហើយ ព្រោះថាព្រះសាស្តា បានអភិសេកលោកម្ចាស់ ដោយការអភិសេកជាអន្តេវាសិក ក្នុងទីចំពោះព្រះភក្រ្តក្នុងសាសនានេះ ។ សុភទ្ទបរិព្វាជក បានបព្វជ្ជា បានឧបសម្បទាក្នុងសំណាក់ នៃព្រះមាន ព្រះភាគស្រេចហើយ​ ។ ឯសុភទ្ទមានអាយុ លុះបានឧបសម្បទារួចភ្លាម ក៏ ចេញទៅតែម្នាក់ឯង មិនប្រមាទ មាន​ព្យាយាម ជាគ្រឿងដុតកម្ដៅកិលេស​មានចិត្ត ស្លុងទៅកាន់ព្រះនិព្វាន ពួកកុលបុត្ត ដែលចេ​ញចាកផ្ទះមកកាន់ ផ្នួសដោយប្រពៃ ដើម្បីអនុត្តរធម៌ណា ក៏បានធ្វើឲ្យជាក់ច្បាស់ ដោយបញ្ញាដ៏ ឧត្តមដោយខ្លួនឯង ក្នុងបច្ចុប្បន្ន ហើយបានដល់នូវអនុត្តរធម៌នោះ ជាទី បំផុតនៃមគ្គព្រហ្មចរិយៈ ដោយមិនយូរប៉ុន្មាន ក៏សម្រេចសម្រាន្តនៅ ដោយ ឥរិយាបថទាំង ៤ ក៏ដឹងច្បាស់ថា ជាតិអស់ហើយ មគ្គព្រហ្មចារ្យ ក៏បានអប់រំ ហើយ សោឡសកិច្ចក៏បានធ្វើហើយ កិច្ចដទៃក្រៅអំពីកិច្ចនេះ មិនមាន ឡើយ ។ បណ្តាព្រះអរហន្តទាំងឡាយ សុភទ្ទភិក្ខុមានអាយុ ក៏ជាអរហន្ត មួយអង្គដែរ ។ សុភទ្ទភិក្ខុនោះ ជាបច្ឆិមសក្ខិស្សាវ័ក របស់ព្រះមាន ព្រះភាគ ។</p>
        <p>ចប់ ពុទ្ធភាណវារៈទី ៥ ។</p>

        <p><a class='ref km' id='km១៤១' href='#km១៤១'>១៤១</a>គ្រានោះ ព្រះមានព្រះភាគទ្រង់ត្រាស់នឹងព្រះអានន្ទមាន អាយុថា ម្នាលអានន្ទ ប្រសិនបើអ្នកទាំងឡាយ មានសេចក្តីត្រិះរិះយ៉ាងនេះ ថា ពាក្យប្រដៅ ដែលមានគ្រូប្រព្រឹត្តកន្លងទៅហើយ គ្រូរបស់យើងឈ្មោះថា មិនមានឡើយ ម្នាលអានន្ទ សេចក្តីនេះ អ្នកកុំចូល​ចិត្តយ៉ាងនេះឡើយ ម្នាល អានន្ទ​ ធម៌ណាក្តី វិន័យណាក្តី ដែលតថាគតសំដែងហើយ បញ្ញត្តហើយ ដល់អ្នកទាំងឡាយ លុះអំណើរឥតអំពីតថាគតទៅ ធម៌និងវិន័យនោះ ជាគ្រូ របស់អ្នកទាំងឡាយ ម្នាលអានន្ទ ក៏ក្នុងកាលសព្វថ្ងៃនេះ ពួកភិក្ខុហៅគ្នានឹង គ្នាដោយពាក្យថា អា​វុសោ អំណើះឥតអំពីតថាគតទៅ អ្នកទាំងឡាយ កុំហៅយ៉ាងនេះទៀតឡើយ ម្នាលអានន្ទ ​ភិក្ខុចាស់ជាង ត្រូវហៅភិក្ខុខ្ចីជាង ដោយនាមក៏បាន ដោយគោត្រក៏បាន ដោយពាក្យថា អា​វុសោ ក៏បាន ចំណែកភិក្ខុខ្ចីជាង ត្រូវហៅភិក្ខុចាស់ជាងថា ភន្តេ ក៏បាន ថា អាយស្មា ក៏បាន ម្នាលអានន្ទ លុះអំណើះឥតពីតថាគតទៅ បើសង្ឃមានបា្រថ្នានឹង ដកសិក្ខាបទ ចូរដកសិក្ខាបទ ដែលតូចនិងតូចដោយលំដាប់ចុះ ម្នាលអានន្ទ អំណើះឥតពីតថាគតទៅ សង្ឃត្រូវដាក់ព្រហ្មទណ្ឌ ដល់ឆន្នភិក្ខុផងចុះ ។ ព្រះអានន្ទក្រាបបង្គំទូលសួរថា បពិត្រព្រះអង្គដ៏ចម្រើន ព្រហ្មទណ្ឌតើដូច ម្តេច ។ ព្រះអង្គទ្រង់ត្រាស់ថា ម្នាលអានន្ទ ឆន្នភិក្ខុ ចង់ពោលនូវពាក្យណា ពោលនូវពាក្យនោះចុះ ប៉ុន្តែ ពួកភិក្ខុមិនត្រូវនិយាយ មិនត្រូវទូន្មាន មិនត្រូវ ប្រដៅ ឆន្នភិក្ខុនោះឡើយ ។</p>
        <p><a class='ref km' id='km១៤២' href='#km១៤២'>១៤២</a>លំដាប់នោះ ព្រះមានព្រះភាគ ត្រាស់ហៅភិក្ខុទាំងឡាយមក ថា ម្នាលភិក្ខុទាំង​ឡាយ បើសេចក្តីសង្ស័យក្តី​ សេចក្តីងឿងឆ្ងល់ក្តី ក្នុងព្រះពុទ្ធ ឬព្រះធម៌ ឬ ព្រះសង្ឃ ក្នុងមគ្គ ឬបដិបទា គប្បីមានសូម្បីដល់ភិក្ខុមួយរូប ម្នាលភិក្ខុទាំងឡាយ អ្នកទាំងឡាយ ចូរសាកសួរ (តថាគតចុះ) កុំឲ្យអ្នកទាំង ឡាយ មានសេចក្តីក្តៅក្រហាយ ស្តាយក្នុងកាលជាខាងក្រោយថា ព្រះ សាស្តាមាននៅ ចំពោះមុខនៃយើងរាល់គ្នា ៗ មិនបានជាយកចិត្តទុកដាក់ ដើម្បីសាកសួរ ព្រះមានព្រះភាគក្នុងទីចំពោះព្រះភក្ត្រសោះ ។ កាលបើ ព្រះមានព្រះភាគ មានព្រះពុទ្ធដីកាយ៉ាងនេះហើយ ភិក្ខុទាំងនោះក៏នៅ ស្ងៀម ។ ព្រះមានព្រះភាគ ទ្រង់ត្រាស់នឹងភិក្ខុទាំងឡាយ ជាគម្រប់ពីរដង ។ បេ ។ ព្រះមានព្រះភាគ ទ្រង់ត្រាស់នឹងភិក្ខុទាំងឡាយ ជាគម្រប់បីដងថា ម្នាលភិក្ខុទាំងឡាយ បើសេចក្តីសង្ស័យក្តី សេចក្តីងឿងឆ្ងល់ក្តី ក្នុងព្រះពុទ្ធ ឬព្រះធម៌ ឬព្រះសង្ឃ ក្នុងមគ្គ ឬបដិបទា គប្បីមាន សូម្បីដល់ភិក្ខុមួយរូប​ ម្នាលភិក្ខុទាំងឡាយ អ្នកទាំងឡាយ ចូរសាកសួរ (តថាគតចុះ) កុំឲ្យអ្នក ទាំងឡាយ មានសេចក្តីក្តៅក្រហាយ ស្តាយក្នុងកាលជា ខាងក្រោយថា ព្រះ សាស្តាមាននៅចំពោះមុខនៃយើងរាល់គ្នា ៗ មិនបានជាយកចិត្តទុកដាក់ ដើម្បីសាកសួរព្រះមានព្រះភាគ ក្នុងទីចំពោះព្រះភក្ត្រសោះ ។ ភិក្ខុទាំងនោះ ក៏នៅតែស្ងៀមជាគម្រប់បីដង ។​ ទើបព្រះមានព្រះភាគ ទ្រង់ត្រាស់នឹងភិក្ខុ ទាំងឡាយថា ម្នាលភិក្ខុទាំងឡាយ បើមានសេចក្តីសង្ស័យអ្នកទាំងឡាយ មិនហ៊ានសាកសួរ (តថាគត) ព្រោះសេចក្តីគោរពក្នុងសាស្តា ម្នាលភិក្ខុទាំង ឡាយ ភិក្ខុជាសម្លាញ់ចូរបា្រប់ ដល់ភិក្ខុជាសម្លាញ់ផងចុះ ។ លុះព្រះមាន ព្រះភាគ មានព្រះពុទ្ធដីកា យ៉ាងនេះហើយ ភិក្ខុទាំ​ងនោះ ក៏នៅស្ងៀម ។​ គ្រានោះ ព្រះអានន្ទមានអាយុ ក្រាបបង្គំទូលព្រះមានព្រះ ភាគដូច្នេះថា បពិត្រព្រះអង្គដ៏ចម្រើន ហេតុនេះ ជាអស្ចារ្យពេកណាស់ បពិត្រព្រះអង្គដ៏ ចម្រើន ហេតុនេះ ចម្លែកពេកណាស់​ បពិត្រព្រះអង្គដ៏ចម្រើន ខ្ញុំព្រះអង្គមាន សេចក្តីជ្រះថ្លាយ៉ាងនេះ ក្នុងភិក្ខុសង្ឃនេះ ព្រោះថា​សេចក្តីសង្ស័យក្តី សេចក្តី ងឿងឆ្ងល់ក្តី ក្នុងព្រះ ពុទ្ធ ឬព្រះធម៌​ ឬព្រះសង្ឃ ក្នុងមគ្គ​ ឬបដិបទា មិនមាន ដល់ភិក្ខុ សូម្បីមួយរូប ក្នុងភិក្ខុសង្ឃនេះឡើយ ។ ព្រះអង្គទ្រង់ត្រាស់ថា ម្នាល អានន្ទ អ្នកនិយាយដោយសេចក្តីជ្រះថ្លា ម្នាលអានន្ទ ញាណតថាគត ក៏ដឹង ពិតក្នុងសេចក្តីនេះថា សេចក្តីសង្ស័យក្តី សេចក្តីងឿងឆ្ងល់ក្តី ក្នុងព្រះពុទ្ធ ឬព្រះធម៌ ឬព្រះ​សង្ឃ ក្នុងមគ្គ ឬបដិបទា​ មិនមានដល់ភិក្ខុ សូម្បីមួយរូប ក្នុង ភិក្ខុសង្ឃនេះឡើយ ម្នាលអានន្ទ ព្រោះថា បណ្តាភិក្ខុទាំង ៥០០ រូបនេះ ភិក្ខុណា ដែលមានគុណធម៌យ៉ាងទាបបំផុត ភិក្ខុនោះ គង់ជាសោតាបន្ន បុគ្គលមានសភាពមិនធ្លាក់ចុះក្នុងអបាយ ជានិយតបុគ្គល មានការត្រាស់ដឹង ប្រព្រឹត្តទៅក្នុងខាងមុខ ។</p>
        <p><a class='ref km' id='km១៤៣' href='#km១៤៣'>១៤៣</a>គ្រានោះ ព្រះមានព្រះភាគ ទ្រង់ត្រាស់នឹងភិក្ខុទាំងឡាយថា ម្នាលភិក្ខុទាំងឡាយ ណ្ហើយចុះ ឥឡូវនេះ តថាគតបា្រប់អ្នកទាំងឡាយឲ្យ បានដឹងសង្ខារទាំងឡាយ មានសេចក្តីសាបសូន្យជាធម្មតា អ្នកទាំងឡាយ ចូរញុំាងកិច្ចទាំងពួងឲ្យសម្រេច ដោយសេចក្តីមិនប្រមាទចុះ ។ នេះជា បច្ឆិមវាចារបស់ព្រះតថាគត ។</p>
        <p><a class='ref km' id='km១៤៤' href='#km១៤៤'>១៤៤</a>លំដាប់នោះ ព្រះមានព្រះភាគ ទ្រង់ចូលកាន់បឋមជ្ឈាន ចេញ អំពីបឋមជ្ឈាន ហើយចូលកាន់ទុតិយជ្ឈាន ចេញអំពីទុតិយជ្ឈាន ហើយ ចូលកាន់តតិយជ្ឈាន ចេញអំពីតតិយជ្ឈាន ហើយចូលកាន់ចតុត្ថជ្ឈាន ចេញអំពីចតុត្ថជ្ឈាន ហើយចូលកាន់អាកាសានញ្ចាយតនសមាបត្តិ ចេញ អំពីអាកាសានញ្ចាយតនសមាបត្តិ ហើយចូលកាន់វិញ្ញាណញ្ចាយតន-សមាបត្តិ ​ចេញអំពីវិញ្ញាណញ្ចាយតនសមាបត្តិ ហើយចូលកាន់អាកិញ្ច-ញ្ញាយតនសមាបត្តិ ចេញអំពីអាកិញ្ចញ្ញាយតនសមាបត្តិ ហើយចូលកាន់ នេវសញ្ញានាសញ្ញាយតនសមាបត្តិ ចេញអំពីនេវសញ្ញានាសញ្ញាយតន-សមាបត្តិហើយ ចូល​កាន់សញ្ញាវេទយិតនិរោធ (សេចក្តីរលត់នៃសញ្ញានិង វេទនា) ។ គ្រានោះ ព្រះអានន្ទមានអាយុពោលទៅនឹងព្រះអនុរុទ្ធមានអាយុ ដូច្នេះថា បពិត្រអនុរុទ្ធដ៏ចម្រើន ព្រះមានព្រះភាគ បរិនិញ្វនហើយឬ ។ ព្រះអនុរុទ្ធតបថា ម្នាលអាវុសោអានន្ទ ព្រះមានព្រះភាគ មិនទាន់បរិនិព្វាន ទេ ព្រះអង្គទ្រង់ចូលកាន់សញ្ញាវេទយិតនិរោធ ។ គ្រានោះ ព្រះមានព្រះភាគ ទ្រង់ចេញចាកសញ្ញាវេទយិតនិរោធសមាបត្តិហើយ ថយមកចូលកាន់នេវ-សញ្ញានាសញ្ញាយតនសមាបត្តិវិញ ចេញអំពីនេវសញ្ញានាសញ្ញាយតន- សមាបត្តិហើយ ថយមកចូលកាន់អាកិញ្ចញ្ញាយតនសមាបត្តិវិញ ចេញអំពី អាកិញ្ចញ្ញាយតនសមាបត្តិហើយ ថយមកចូលកាន់វិញ្ញាណញ្ចាយតន-សមាបត្តិវិញ ចេញអំពីវិញ្ញាណញ្ចាយតនសមា​បត្តិហើយ ថយមកចូលកាន់ អាកាសានញ្ចាយតនសមាបត្តិវិញ ចេញអំពីអាកាសនញ្ចាយតនសមាបត្តិ ហើយ ថយមកចូលកាន់ចតុត្ថជ្ឈានវិញ ចេញអំពីចតុត្ថជ្ឈានហើយ ថយមក ចូលកាន់តតិយជ្ឈានវិញ ចេញអំពីតតិយជ្ឈានហើយ ថយមកចូលកាន់ ទុតិយជ្ឈានវិញ ចេញអំពីទុតិយជ្ឈានហើយ ថយមកចូលកាន់បឋមជ្ឈាន វិញ ចេញអំពីបឋមជ្ឈានហើយ ក៏ចូលកាន់ទុតិយជ្ឈានទៀត ចេញអំពី ទុតិយជ្ឈានហើយ ក៏ចូលកាន់តតិយជ្ឈានទៀត ចេញអំពីតតិយជ្ឈានហើយ ក៏ចូលកាន់ចតុត្ថជ្ឈានទៀត ។ លុះព្រះមានព្រះភាគ ទ្រង់ចេញចាក ចតុត្ថជ្ឈានហើយ ក៏ទ្រង់បរិនិព្វានក្នុងចន្លោះនោះ ។</p>
        <p><a class='ref km' id='km១៤៥' href='#km១៤៥'>១៤៥</a>កាលព្រះមានព្រះភាគ បរិនិព្វានហើយ ការកក្រើកនៃផែនដីធំ គួរស្បើម គួរព្រឺរោម ក៏កើតមាន ទាំងផ្គរ ក៏លាន់ឮគគ្រឹកគគ្រេង ព្រមនឹង ការបរិនិព្វាន ។</p>
        <p><a class='ref km' id='km១៤៦' href='#km១៤៦'>១៤៦</a>កាលព្រះមានព្រះភាគ បរិនិព្វានហើយ សហម្បតិព្រហ្ម ក៏ពោលនូវគា ថានេះ ព្រមនិងការបរិនិព្វានថា</p>
        <p>ព្រះសាស្តា ដែលឥតបុគ្គលប្រៀបស្មើ បា្រកដដូច្នេះ ព្រះតថាគតជា សម្ពុទ្ធបរិបូណ៌ហើ​យដោយកម្លាំង ទ្រង់បរិនិព្វានហើយ ក្នុងលោកណា ពួក សត្វទាំងអស់ មុខជានឹងដាក់ចុះ នូវរាងកាយ ក្នុងលោក (នោះ) មិនខាន ឡើយ ។</p>
        <p><a class='ref km' id='km១៤៧' href='#km១៤៧'>១៤៧</a>កាលព្រះមានព្រះភាគ បរិនិព្វានហើយ ព្រះឥន្រ្ទជាធំជាង ទេវតា ក៏ ពោលនូវគាថានេះ ព្រមនឹងការបរិនិព្វានថា</p>
        <p>សង្ខារទាំងឡាយ មិនទៀងហ្ន៎ មានកិរិយាកើតឡើងនិងការ សូន្យទៅ ជាធម្មតា លុះកើតឡើងហើយក៏រលត់ទៅវិញ កិរិយារម្ងាប់នូវសង្ខារទាំង នោះបាន ទើបនាំមកនូវសេចក្តីសុខ ។</p>
        <p><a class='ref km' id='km១៤៨' href='#km១៤៨'>១៤៨</a>កាលព្រះមានព្រះភាគ បរិនិព្វានហើយ ព្រះអនុរុទ្ធមានអាយុ ក៏ពោល នូវគាថា ទាំងនេះ ព្រមនឹងការបរិនិព្វានថា</p>
        <p>ព្រះមុនីនាថអង្គណា ដែលមិនមានតណ្ហា ទ្រង់បា្ររព្ធនូវអនុបាទិ-សេសនិព្វានហើយ ទ្រង់ធ្វើមរណកាល អស្សាសបស្សាសៈ នៃព្រះមុនីនាថ ជាតាទិបុគ្គល ដែលមានព្រះទ័យខ្ជាប់ខ្លួននោះ មិនមានហើយ ។ ព្រះមុនី-នាថទ្រង់អត់សង្កត់វេទនា បានដោយចិត្តមិនរួញរា សេចក្តីរលត់នៃចិត្ត ក៏កើត មាន បីដូចជាការរលត់នៃប្រទីប ។</p>
        <p><a class='ref km' id='km១៤៩' href='#km១៤៩'>១៤៩</a>កាលព្រះមានព្រះភាគ បរិនិព្វានហើយ ព្រះអានន្ទមានអាយុ ក៏ពោលនូវ គាថានេះ ព្រមនឹងការបរិនិព្វានថា</p>
        <p>កាលដែលព្រះសម្ពុទ្ធ ប្រកបដោយហេតុ ប្រសើរទាំងពួង ទ្រង់ បរិនិព្វានហើយ សេចក្តីញាប់ញ័រក្តី សេចក្តីព្រឺរោមក្តី ក៏កើតមានបា្រកដ ។</p>
        <p><a class='ref km' id='km១៥០' href='#km១៥០'>១៥០</a>កាលព្រះមានព្រះភាគ បរិនិព្វានហើយ ភិក្ខុទាំងឡាយណា ដែលមិនទាន់បា្រសចាករាគៈ មាននៅក្នុងទីនុ៎ះ ភិក្ខុទាំងនោះ ពួកខ្លះក៏ផ្គង ឡើង នូវកំភួនដៃហើយ កន្ទក់កន្ទេញ ផ្តួលខ្លួនបម្រះននៀលទៅមក ហាក់ ដូចជាមានជើងដាច់ហើយថា ព្រះមានព្រះភាគ ទ្រង់ប្រញាប់បរិនិព្វានពេក ណាស់ ព្រះសុគត ទ្រង់ប្រញាប់បរិនិព្វានពេកណាស់ ព្រះសម្ពុទ្ធមានចក្ខុ ក្នុងលោក ប្រញាប់បាត់ទៅពេកណាស់ ។​ ឯពួកភិក្ខុណា ដែលបា្រសចាក រាគៈហើយ ភិក្ខុទាំងនោះ មានសតិនិងសម្បជញ្ញៈ អត់សង្កត់ដោយ គិតថា សង្ខារទាំងឡាយមិនទៀងពិត ព្រោះហេតុនោះ បុគ្គលគប្បីបាននូវសេចក្តី ទៀងទាត់ ក្នុង (ខន្ធប្បវត្តិ) នេះអំពីណា ។</p>
        <p><a class='ref km' id='km១៥១' href='#km១៥១'>១៥១</a>លំដាប់នោះ ព្រះអនុរុទ្ធមានអាយុ បា្រប់ពួកភិក្ខុថា ម្នាល អាវុសោទាំងឡាយ ណ្ហើយអ្នកទាំងឡាយ កុំសោយសោក កុំខ្សឹកខ្សួល ឡើយ ម្នាលអាវុសោទាំងឡាយ សេចក្តីនេះ ព្រះមានព្រះភាគ ទ្រង់បាន សំដែងមកពីមុនហើយថា សេចក្តីព្រាត់បា្រស វិនាសប្រែប្រួលចាសត្វនិង សង្ខារ ដែលជាទីស្រឡាញ់ ជាទីគាប់ចិត្តទាំងអស់ តែងមានជាធម្មតា ម្នាល អាវុសោទាំងឡាយ ព្រោះហេតុនោះ បុគ្គលគប្បីបាននូវ សេចក្តីមិនព្រាត់ បា្រសនោះ ក្នុង (ខន្ធប្បវត្តិ) នេះអំពីណា ធម្មជាតណាដែលកើត ហើយ ដែលមានហើយ ដែលបច្ច័យ តាក់តែងហើយ មានសេចក្តីទ្រុឌទ្រោមជា ធម្មតា ធម្មជាតនោះឯង បុគ្គលនឹងពោលឃាត់ថា កុំទ្រុឌទ្រោមដូច្នេះ (ដោយហេតុណា) ហេតុនុ៎ះមិនមានឡើយ ម្នាលអាវុសោទាំងឡាយ ទេវតា ទាំងឡាយ​ នឹងពោលទោស មិនខាន ។ ព្រះអានន្ទសួរថា បពិត្រអនុរុទ្ធដ៏ ចម្រើន ចុះពួកទេវតាធ្វើទុកក្នុងចិត្តដូចម្តេច ។ ព្រះអនុរុទ្ធមានថេរវាចាថា ម្នាលអាវុសោអានន្ទ មានពួកទេវតា (ខ្លះ) ដែលសម្គាល់ គឺនិមិ្មត ផែនដីក្នុង អាកាស រំសាយសក់កន្ទក់កន្ទេញ ផ្គងឡើងនូវកំភួន ដៃកន្ទក់កន្ទេញ ផ្តួល ខ្លួនចុះបម្រះននៀលទៅមក បីដូចជាមានជើងដាច់ហើយថា ព្រះមាន ព្រះភាគ ទ្រង់ប្រញាប់បរិនិព្វានពេកណាស់ ព្រះសុគត ទ្រង់ប្រញាប់ បរិនិញ្វនពេកណាស់ ព្រះសម្ពុទ្ធមានបក្ខក្នុងលោក ទ្រង់ប្រញាប់បាត់បង់ ពេកណាស់ ម្នាលអាវុសោអានន្ទ មានពួកទេវតា (ខ្លះ) ដែលសម្គាល់នូវ និមិ្មត គឺផែនដី លើផែនដី រំសាយសក់កន្ទក់កនេ្ទញ ។ បេ ។ បាត់ទៅ ។ ពួក ទេវតាណា ដែលបា្រសចាករាគៈ ទេវតាទាំងនោះ មានសតិសម្បជញ្ញៈ អត់ សង្កត់ដោយគិតថា សង្ខារទាំងឡាយមិនទៀង ព្រោះហេតុនោះ បុគ្គលគប្បី បាននូវសេចក្តីទៀងទាត់ ក្នុង (ខន្ធប្បវត្តិ) នេះអំពីណា ។ គ្រានោះ ព្រះ អនុរុទ្ធមានអាយុ និងព្រះអានន្ទមានអាយុ ធ្វើធម្មីកថា អស់រាត្រី ដែលនៅ សល់នោះ ។ ទើបព្រះអនុរុទ្ធមានអាយុ ពោលនឹងព្រះអានន្ទមានអាយុថា ម្នាលអាវុសោអានន្ទ អ្នកចូរចូលទៅកាន់ក្រុងកុសិនារា ហើយថ្វាយដំណឹង ដល់ពួកមល្លក្សត្រិយ៍ អ្នកក្រុងកុសិនារាថា បពិត្រវាសិដ្ឋគោត្រទាំងឡាយ ព្រះមានព្រះភាគ បរិនិព្វានហើយ ឥឡូវអ្នកទាំងឡាយ​ ចូរសម្គាល់នូវកាល គួរចុះ ។ ព្រះអានន្ទមានអាយុ ទទួលវាចានៃព្រះអនុរុទ្ធមានអាយុថា​ អើ លោកម្ចាស់ ហើយក៏ស្លៀកស្បង់កាន់យកបាត្រនិងចីវរ ក្នុងបុព្វណ្ហសម័យ មិនមានភិក្ខុជាគម្រប់ពីរឡើយ ចូលទៅកាន់ក្រុងកុសិនារា ។</p>
        <p><a class='ref km' id='km១៥២' href='#km១៥២'>១៥២</a>ក្នុងសម័យនោះឯង ពួកមល្លក្សត្រិយ៍ អ្នកក្រុងកុសិនារាកំពុង ប្រជុំគ្នាក្នុងសណ្ឋាគារដ្ឋាន ដោយកិច្ចនីមួយ ។ ទើបព្រះអានន្ទមានអាយុ ចូលទៅកាន់សណ្ឋាគារ​ដ្ឋាន របស់ពួកមល្លក្សត្រិយ៍ អ្នកក្រុងកុសិនារានោះ លុះចូលទៅដល់ហើយ ថ្វាយដំណឹងដល់ពួកមល្លក្សត្រិយ៍ អ្នកក្រុងកុសិនារា ថា បពិត្រវាសិដ្ឋទាំងឡាយ ព្រះមានព្រះភាគបរិនិព្វានហើយ ឥឡូវនេះ សូមទ្រង់ទាំងឡាយ សម្គាល់នូវកាលគួរចុះ ។ ពួកមល្លក្សត្រិយ៍ ពួកបុត្រ របស់មល្លក្សត្រិយ៍ ព្រះសុណិសា របស់មល្លក្សត្រិយ៍និងភរិយា របស់ មល្លក្សត្រិយ៍ ឮពាក្យនេះ របស់ព្រះអានន្ទមានអាយុ ហើយក៏កើតទុក្ខតូច ព្រះទ័យ ឆ្អែតដោយសេចក្តីទុក្ខក្នុងចិត្ត ខ្លះរំសាយសក់កន្ទក់កន្ទេញ ផ្គង កំភួនដៃកន្ទក់កន្ទេញ ផ្តួលខ្លួនចុះបម្រះននៀលទៅ​មក បីដូចជាមានជើង ដាច់ហើយថា ព្រះមានព្រះភាគ ទ្រង់បរិនិព្វានឆាប់ពេកណាស់​ ព្រះសុគត ទ្រង់បរិនិព្វាន ឆាប់ពេកណាស់ ព្រះសម្ពុទ្ធមាន ចក្ខុក្នុងលោក បាត់បង់ទៅ ឆាប់ពេកណាស់ ។ គ្រានោះ ពួកមល្លក្សត្រិយ៍ អ្នកក្រុងកុសិនារា បង្គាប់ពួក រាជបុរសថា ​ម្នាលនាយ បើដូច្នោះ ចូរអ្នកទាំងឡាយ ប្រមូលគ្រឿងក្រអូប និងកម្រងផ្កា និងគ្រឿងតូរ្យតន្រី្តទាំងអស់ ដែលមានក្នុងក្រុងកុសិនារា ។ ទើបពួកមល្លក្សត្រិយ៍ អ្នកក្រុងកុសិនារា នាំយកគ្រឿងក្រអូបនិងកម្រងផ្កា និង គ្រឿងតូរ្យតន្ត្រីនិងសំពត់ ៥០០ គូ ចូលទៅគាល់ព្រះសិរីរៈ នៃព្រះមាន ព្រះភាគ​ ក្នុងសាសវ័ន របស់ពួកមល្លក្សត្រិយ៍ ដែលជាទីចូលទៅក្នុង លុះ ចូលទៅដល់ហើយ ក៏ធ្វើសក្ការៈគោរពរាបអានបូជាព្រះសរីរៈ នៃព្រះមាន ព្រះភាគដោយរបាំ ចម្រៀង ភ្លេង ប្រគំ ផ្កាកម្រង និងគ្រឿងក្រអូបទាំងឡាយ ហើយធ្វើពិតានសំពត់ តាក់តែងរោង បារាំយ៉ាងនេះ ពេញអស់ ១ ថ្ងៃនោះ ។ លំដាប់នោះ ពួកមល្លក្សត្រិយ៍ អ្នកក្រុងកុសិនារា មានសេចក្តីត្រិះរិះដូច្នេះថា កាលនេះជ្រុលវេលាហើយនឹងថ្វាយព្រះភ្លើងព្រះសរីរៈ នៃព្រះមានព្រះភាគ ក្នុងថ្ងៃនេះមិនទាន់ទេ ចាំថ្ងៃស្អែក សឹមយើងនិងថ្វាយព្រះភ្លើងព្រះសរីរៈនៃ ព្រះមានព្រះភាគ ។ លំដាប់នោះ ពួកមល្លក្សត្រិយ៍ អ្នកក្រុងកុសិនារានាំគ្នា ធ្វើសក្ការៈ គោរព រាប់អាន បូជាព្រះសរីរៈនៃព្រះមានព្រះភាគ ដោយរបាំ ចម្រៀង ភ្លេង ប្រគំ ផ្កាកម្រង និងគ្រឿងក្រអូបទាំងឡាយ ហើយធ្វើពិតាន សំពត់​ តាក់តែងរោង បារាំទាំងឡាយ ហើយញុំាងថ្ងៃជាគម្រប់ពីរ ឲ្យកន្លង ទៅទៀត ញុំាងថ្ងៃជាគម្រប់បីទៅទៀត ញុំាងថ្ងៃជាគម្រប់បួន ឲ្យកន្លងទៅ ទៀត ញុំាងថ្ងៃជាគម្រប់បាំ្រឲ្យកន្លងទៅទៀត ញុំាងថ្ងៃជាគម្រប់ ៦ ឲ្យកន្លង ទៅទៀត លុះថ្ងៃជាគម្រប់ ៧ ទើបពួកមល្លក្សត្រិយ៍ អ្នកក្រុងកុសិនារា មាន សេចក្តីត្រិះរិះយ៉ាងនេះថា យើងរាល់គ្នានិងធ្វើសក្ការៈ គោរពរាប់អានបូជា ព្រះសរីរៈនៃព្រះមានព្រះភាគដោយ​របាំ ចម្រៀង ភ្លេង ប្រគំ ផ្កា កម្រងនិង គ្រឿងក្រអូបទាំងឡាយ ហើយហែទៅតាមទិសខាង​ត្បូងក្រៅក្រុង ហើយ ថ្វាយព្រះភ្លើងព្រះសរីរៈ នៃព្រះមានព្រះភាគអំពីខាងត្បូងនៃក្រុង ។</p>
        <p><a class='ref km' id='km១៥៣' href='#km១៥៣'>១៥៣</a>ក្នុងសម័យនោះឯង មល្លក្សត្រិយ៍ ៨ អង្គដែលជាប្រធាន ជម្រះសីសៈហើយ ទ្រង់សំពត់ថ្មី គិតគ្នាថា យើងនឹងលើកព្រះសរីរៈនៃព្រះ មានព្រះភាគដូច្នេះ តែមិនអាចនឹង​លើករួចបាន ។ ទើបពួកមល្លក្សត្រិយ៍ អ្នកក្រុងកុសិនារា ពោលនឹងព្រះអនុរុទ្ធមានអាយុ ដូច្នេះថា បពិត្រព្រះ អនុរុទ្ធដ៏ចម្រើន មានហេតុដូចម្តេច មានបច្ច័យដូចម្តេច បានជាមល្លក្ស-ត្រិយ៍ជាប្រធានទាំង ៨ អង្គនេះ ជម្រះសីសៈហើយទ្រង់សំពត់ថ្មី គិតគ្នា ថា យើងនឹង​លើកព្រះសរីរៈ នៃព្រះមានព្រះភាគដូច្នេះ តែមិនអាចនិងលើករួច បាន ។ ព្រះអនុរុទ្ធតបថា បពិត្រវាសិដ្ឋទាំងឡាយ បំណងរបស់ទ្រង់ទាំង ឡាយផ្សេង បំណងរបស់ពួកទេវតាផ្សេង ។ ពួងមល្លក្សត្រិយ៍ សួរទៀតថា បពិត្រលោកម្ចាស់ដ៏ចម្រើន ចុះបំណងរបស់ពួកទេវតា តើដូច​ម្តេច ។ ព្រះ អនុរុទ្ធតបថា បពិត្រវាសិដ្ឋៈទាំងឡាយ បំណងរបស់ទ្រង់ទាំងឡាយថា យើង រាល់គ្នានឹងធ្វើសក្ការៈ គោរព រាប់អាន បូជាព្រះសរីរៈ នៃព្រះមានព្រះភាគ ដោយរបាំ ចម្រៀង ភ្លេង ប្រគំ ផ្កកម្រងនិងគ្រឿងក្រអូបទាំងឡាយ ហើយ ហែទៅតាមទិសខាងត្បូងក្រៅក្រុង ហើយថ្វាយព្រះភ្លើងព្រះសរីរៈនៃព្រះ មានព្រះភាគ​ អំពីខាងត្បូងនៃក្រុង បពិត្រវាសិដ្ឋៈទាំងឡាយ ឯបំណងរបស់ ពួកទេវតាថា យើងរាល់គ្នានឹងធ្វើសក្ការៈ គោរព រាបអាន​ បូជាព្រះសរីរៈនៃ ព្រះមានព្រះ ភាគដោយរបាំ ចម្រៀង ភ្លេង ប្រគំ ផ្កាកម្រងនិងគ្រឿងក្រអូប​ទាំងឡាយ ដែលជាទិព្វ ហើយហែទៅខាងជើង តាមទិសខាងជើងនៃក្រុង ហើយចូលទៅ​កាន់ក្រុងតាមទ្វារខាងជើង ហើយហែទៅត្រង់កណ្តាលតាម ទីកណ្តាលនៃក្រុង ហើយចេញទៅតាមទ្វារខាងកើត ហើយថ្វាយព្រះភ្លើង ព្រះសរីរៈ នៃព្រះមានព្រះភាគ ក្នុងមកុដពន្ធនចេតិយ របស់មល្លក្សត្រិយ៍ ខាងកើតនៃក្រុង ។ ពួកមល្លក្សត្រិយ៍ទូលថា បពិត្រលោកម្ចាស់ ដ៏ចម្រើន បំណងរបស់ពួកទេវតាយ៉ាងណា ការថ្វាយព្រះភ្លើងព្រះសរីរៈ នៃព្រះមាន ព្រះភាគ ក៏សូមឲ្យសម្រេចយ៉ាងនោះចុះ ។ សម័យនោះឯង ក្រុងកុសិនារា ពាសពេញ ដោយផ្កាមន្ទាវរៈ ដោយគំនរប្រមាណត្រឹមជង្គង់ រហូតដល់ទីជា ចន្លោះនៃផ្ទះនិង​ទ សម្រាប់បង្ហូរនូវគូថៈនិងកន្លែងសម្រាប់ចោលនូវសម្រាម ។ គ្រានោះ ពួកទេវតានិងពួក​មល្លក្សត្រិយ៍ អ្នកក្រុងកុសិនារា នាំគ្នាធ្វើសក្ការៈ គោរព រាប់អានបូជាព្រះសរីរៈ នៃព្រះមានព្រះភាគដោយរបាំ ចម្រៀង ភ្លេង​ ប្រគំ ផ្កាកម្រងនិងគ្រឿងក្រអូបទាំងឡាយ ជារបស់ទិព្វខ្លះ​ របស់មនុស្សខ្លះ ហើយហែទៅខាងជើង តាមទិសខាងជើងនៃក្រុង ហើយចូលទៅកាន់ក្រុង​តាមទ្វារខាងជើង ហើយហែទៅត្រង់កណ្តាលតាមទីកណ្តាលនៃក្រុង ហើយ ចេញទៅតាមទ្វារខាងកើត ហើយថ្វាយព្រះភ្លើងព្រះសរីរៈ​ នៃព្រះមាន ព្រះភាគ ក្នុងមកុដពន្ធនចេតិយ របស់ពួកមល្លក្សត្រិយ៍ ខាងកើតនៃក្រុង ។ លំដាប់នោះ ពួកមល្លក្សត្រិយ៍ អ្នកក្រុងកុសិនារា ពោលនឹងព្រះអានន្ទមាន អាយុ ដូច្នេះថា បពិត្រព្រះអានន្ទដ៏ចម្រើន យើងទាំងឡាយនឹងប្រតិបត្តិក្នុង ព្រះសរីរៈ នៃព្រះតថាគតដូចម្តេច ។ ព្រះអានន្ទតបថា បពិត្រវាសិដ្ឋៈទាំង ឡាយ ពួកឥស្សរជន ប្រតិបត្តិក្នុងសរីរៈនៃព្រះ ចក្រពត្តិរាជយ៉ាងណា ពួក មហាបពិត្រគប្បីប្រតិបត្តិ ក្នុងព្រះសរីរៈនៃព្រះតថាគត​យ៉ាងនោះចុះ ។ បពិត្រព្រះអានន្ទដ៏ចម្រើន ចុះពួកឥស្សរជនប្រតិបត្តិ ក្នុងសរីរៈនៃព្រះ ចក្រពត្តិរាជដូចម្តេច ។ បពិត្រវាសិដ្ឋៈទាំងឡាយ ពួកឥស្សរជនរុំសរីរៈនៃ ព្រះចក្រពត្តិរាជ ដោយសំពត់ថ្មី លុះរុំដោយសំពត់ថ្មីរួចហើយ ទើបរុំដោយ សំឡី លុះរុំដោយសំឡីហើយ ក៏រុំដោយសំពត់ថ្មី (ថែមទៀត) រុំសរីរៈនៃព្រះ ចក្រពត្តិរាជដោយសំ​ពត់ ៥០០ គូ ដោយទំនងនេះ ហើយតម្កល់ក្នុងព្រះ មឈូសមាសដែលដាក់ប្រេង ហើយគ្រប​ដោយ មឈូសមាសដទៃ ហើយ ធ្វើជើងថ្ករទើបថ្វាយព្រះភ្លើងនូវសរីរៈ នៃព្រះចក្រពត្តិរាជ ដោយគ្រឿង ក្រអូបគ្រប់យ៉ាង ហើយគេធ្វើព្រះស្តូបនៃព្រះចក្រពត្តិរាជ ក្នុងផ្លូវធំបែក ជា ៤ បពិត្រវាសិដ្ឋៈទាំងឡាយ ពួកឥស្សរជនប្រតិបត្តិក្នុងសរីរៈ នៃព្រះចក្រពត្តិ-រាជ យ៉ាងនេះឯង បពិត្រវាសិដ្ឋៈទាំងឡាយ ពួកឥស្សរជន ប្រតិបត្តិក្នុងសរីរៈ នៃព្រះចក្រពត្តិរាជ យ៉ាងណាមិញ ពួកមហាបពិត្រគប្បីប្រតិបត្តិ ក្នុងព្រះ សរីរៈនៃព្រះតថាគត គប្បីធ្វើព្រះស្តូបរបស់ព្រះតថាគត ក្នុងផ្លូវបែកជា ៤ យ៉ាងនោះចុះ ពួកជនណានឹង លើកឡើងនូវផ្កាកម្រងក្តី គ្រឿងក្រអូបក្តី គ្រឿងលម្អិតក្តី ឬនឹងថ្វាយបង្គំ ឬធ្វើចិត្ត ឲ្យជ្រះថ្លាក្នុងព្រះស្តូបនោះ អំពើ នោះនឹងនាំមកនូវ ប្រយោជន៍និងសេចក្តីសុខដល់ជន ទាំងនោះ អស់កាល យូរអង្វែង ។ គ្រានោះពួក មល្លក្សត្រ អ្នកក្រុងកុសិនារាបង្គាប់ រាជបុរសថា ម្នាលនាយ បើដូច្នោះ ចូរអ្នកទាំងឡាយ ប្រមូលសំឡីរបស់ពួកមល្លជន មក ។ លំដាប់នោះ ពួកមល្លក្សត្រ អ្នកក្រុងកុសិនារា នាំគ្នារុំព្រះសរីរៈនៃព្រះមាន ព្រះភាគ ដោយសំពត់ថ្មី លុះរុំដោយសំពត់ថ្មីរួចហើយ ទើបរុំដោយសំឡី លុះរុំដោយសំឡី រួចហើយ ក៏រុំដោយសំពត់ថ្មី (ថែមទៀត) រុំព្រះសរីរៈនៃ ព្រះមានព្រះភាគ ដោយសំពត់ ៥០០ គូ ដោយទំនងនេះ ហើយតម្កល់ក្នុង ព្រះមឈូសមាស ដែលដាក់ប្រេងហើយ គ្របដោយមឈូសមាសដទៃ ហើយធ្វើជើងថ្ករ ទើបថ្វាយព្រះភ្លើង នូវព្រះសរីរៈនៃព្រះមានព្រះភាគ ដោយគ្រឿងក្រអូបគ្រប់យ៉ាង ។</p>
        <p><a class='ref km' id='km១៥៤' href='#km១៥៤'>១៥៤</a>សម័យនោះឯង ព្រះមហាកស្សបមានអាយុ និមន្តតាមផ្លូវ ឆ្ងាយមកអំពីក្រុងបាវា ទៅកាន់ក្រុងកុសិនារា ជាមួយនិងភិក្ខុសង្ឃជាច្រើន ប្រមាណ ៥០០ រូប ។ លំដាប់នោះ ព្រះមហាកស្សបមានអាយុចៀសអំពីផ្លូវ ទៅគង់ក្រោមម្លប់ឈើ ១ ។ ក៏សម៍យនោះឯង មានអាជីវកម្នាក់ កាន់ផ្កា មន្ទារវៈអំពីក្រុងកុសិនារា ដើរតាមផ្លូវឆ្ងាយ ទៅកាន់ក្រុងបាវា ។ ព្រះមហា- កស្សបមានអាយុ បានឃើញអាជីវកនោះ ដើរមកអំពីចម្ងាយ លុះឃើញ ហើយ ក៏ពោលទៅនិងអាជីវកនោះ ដូច្នេះថា ម្នាលអាវុសោ អ្នកបានដឹង ដំណឹង ព្រះសាស្តារបស់យើងខ្លះដែរ ។ អាជីវកតបថា អើអាវុសោ ខ្ញុំដឹងដែរ ព្រះសមណគោតម បរិនិព្វានទៅ ៧ ថ្ងៃគម្រប់និងថ្ងៃនេះហើយ ផ្កាមន្ទារវៈ នេះ ខ្ញុំយកមកអំពីទីបរិនិព្វាន របស់ព្រះសមណគោតមនោះ ។ បណ្តាភិក្ខុ ទាំងនោះ ពួកភិក្ខុណា ដែលមិនទាន់បា្រសចាករាគៈ ពួកភិក្ខុនោះ ខ្លះក៏ផ្គង កំភួនដៃ កន្ទក់កន្ទេញ ដួលបម្រះននៀលទៅមក បីដូចជាមានជើងដាច់ ហើយថា ព្រះមានព្រះភាគ ទ្រង់បរិនិព្វានឆាប់ ពេកណាស់ ព្រះសុគត ទ្រង់ បរិនិព្វានឆាប់ពេកណាស់ ព្រះសម្ពុទ្ធមានចក្ខុក្នុងលោក ទ្រង់បាត់ទៅឆាប់ ពេកណាស់ ។ ​ឯពួកភិក្ខុណា ដែលបា្រសចាករាគៈហើយ ពួកភិក្ខុនោះ ក៏មានសតិសម្បជញ្ញៈ អត់សង្កត់ថា សង្ខារទាំង​ឡាយ មិនទៀង ព្រោះហេតុ នោះ បុគ្គលគប្បីបាននូវសេចក្តីទៀងទាត់ ក្នុងខន្ធប្បវត្តិនេះ មកអំពីណា ។</p>
        <p><a class='ref km' id='km១៥៥' href='#km១៥៥'>១៥៥</a>សម័យនោះឯង ភិក្ខុបួសចាស់ឈ្មោះសុភទ្ទ អង្គុយក្នុង កណ្តាលបរិស័ទនោះ ។ លំដាប់នោះភិក្ខុបួសចាស់ឈ្មោះសុភទ្ទ ពោលទៅ នឹងពួកភិក្ខុទាំងឡាយ នោះដូច្នេះថា ម្នាលអាវុសោទាំងឡាយ ណ្ហើយអ្នក ទាំងឡាយ កុំសោកសៅ កុំខ្សឹក ខ្សួលឡើយ ពួកយើងនឹង​បានរួចស្រឡះ ហើយ ព្រោះថាពួកយើង មហាសមណៈនោះ តែងបៀតបៀនថា អំពីនេះគួរ ដល់អ្នក អំពីនេះមិនគួរដល់អ្ន​ក ក៏ឥឡូវនេះ ពួកយើងនឹង បា្រថ្នាធ្វើនូវអំពើ ណា នឹងធ្វើអំពើនោះបាន មិនបា្រថ្នាធ្វើនូវអំពើណា និងមិនធ្វើអំពើនោះ បាន ។ គ្រានោះ ព្រះមហាកស្សបហៅភិក្ខុទាំងឡាយមកថា ម្នាលអាវុសោ ទាំងឡាយ ណ្ហើយអ្នករាល់គ្នា កុំសោកសៅ កុំខ្សឹកខ្សួលឡើយ ម្នាល អាវុសោទាំងឡាយ ពាក្យនេះព្រះមានព្រះភាគ បានសំដែងជាមុនហើយថា សេចក្តីព្រាត់បា្រសវិនាស ប្រែប្រួលចាកសត្វនិងសង្ខារជាទីស្រឡាញ់ ជាទី ពេញចិត្តទាំងអស់ តែងមានជាធម្មតា ម្នាលអាវុសោទាំងឡាយ ព្រោះហេតុ នោះ បុគ្គលគប្បីបាននូវសេចក្តីមិនព្រាត់បា្រសនោះ ក្នុងខន្ធប្បវត្តិនេះ មក អំពីណា ធម្មជាតណា ដែលកើតហើយ មានហើយ ដែលបច្ច័យតាក់តែង ហើយ សឹងមានសេចក្តីទ្រុឌទ្រោមទៅជាធម្មតា ធម្មជាតនោះ បុគ្គលនឹង ពោលឃាត់ថា កុំទ្រុឌទ្រោមដូច្នេះ​ (​ដោយហេតុណា) ហេតុនេះមិនមាន ឡើយ ។</p>
        <p><a class='ref km' id='km១៥៦' href='#km១៥៦'>១៥៦</a>សម័យនោះឯង ពួកមល្លក្សត្រ ៤ អង្គ ដែលជាប្រធាន ទ្រង់ ជម្រះសីសៈ ហើយទ្រង់សំពត់ថ្មីគិតគ្នាថា យើងនឹងឈួលនូវជើងថ្ករនៃ ព្រះមានព្រះភាគ ដូច្នេះ តែមិនអាចនិងឈួលឲ្យឆេះបាន ។ ទើបពួក មល្លក្សត្រិយ៍ អ្នកក្រុងកុសិនារា បានពោលទៅនឹងព្រះអនុរុទ្ធមានអាយុ ដូច្នេះថា បពិត្រព្រះអនុរុទ្ធដ៏ចម្រើន មានហេតុដូចម្តេច មានបច្ច័យដូចម្តេច បានជាពួ​កមល្លក្សត្រិយ៍ ជាប្រធានទាំង ៤ អង្គនេះ ជម្រះសីសៈហើយទ្រង់ សំពត់ថ្មីគិតគ្នាថា យើងនឹងឈួលជើងថ្ករ នៃព្រះមានព្រះភាគដូច្នេះ តែមិន អាចនឹងឈួលឲ្យឆេះបាន ។ ព្រះអនុរុទ្ធតបថា បពិត្រវាសិដ្ឋៈទាំងឡាយ បំណងរបស់ពួក ទេវតាផ្សេងគ្នា ។ បពិត្រលោកម្ចាស់ដ៏ចម្រើន ចុះបំណង របស់ពួកទេវតាដូចម្តេច ។ បពិត្រវាសិដ្ឋៈទាំងឡាយ បំណងរបស់​ពួកទេវតា ថា ព្រះមហាកស្សបមានអាយុនេះ កំពុងនិមន្តតាមផ្លូវឆ្ងាយ ចេញអំពីក្រុង បាវា មកកាន់ក្រុងកុសិនារា ជាមួយនឹងភិក្ខុ សង្ឃជាច្រើនប្រមាណ ៥០០ រូប ​ព្រះមហាកស្សបមានអាយុ មិនទាន់បានថ្វាយបង្គំនូវព្រះបាទានៃព្រះមាន ព្រះភាគ ដោយដៃររបស់ខ្លួនដរាបណា ជើងថ្ករព្រះមានព្រះភាគ ក៏មិនទាន់ ឆេះដរាបនោះ ។ ពួកមល្លក្សត្រិយ៍តបថា បពិត្រលោ​កម្ចាស់ដ៏ចម្រើន បំណង របស់ពួកទេវតា យ៉ាងណា ការថ្វាយព្រះភ្លើងនូវព្រះសរីរៈនៃព្រះ មាន​ព្រះភាគ ក៏សូមឲ្យសម្រេចយ៉ាងនោះចុះ ។ គ្រានោះ ព្រះមហាកស្សប មានអាយុចូលទៅ កាន់ជើងថ្ករនៃព្រះមានព្រះភាគ ក្នុងមកុដពន្ធនចេតិយ របស់ពួកមល្លក្សត្រ ទៀបក្រុងកុសិនារានោះ លុះចូលទៅដល់ហើយ ក៏ធ្វើ ចីវរឆៀងស្មាម្ខាង ប្រណម្យអញ្ជលី ធ្វើប្រទក្សិណ ជើងថ្ករ ៣ ជុំហើយ បើក អំពីខាងព្រះបាទ ថ្វាយបង្គំព្រះបាទា នៃព្រះមានព្រះភាគដោយសិរ្សៈ ។​ ឯពួកភិក្ខុទាំង ៥០០ រូបនោះ ក៏ធ្វើចីវរឆៀងស្មា្មម្ខាងហើយ​ប្រណម្យ អញ្ជលី ធ្វើប្រទក្សិណ ៣ ជុំហើយ ថ្វាយបង្គំព្រះបាទា​ នៃព្រះមានព្រះភាគ ដោយ សិរ្សៈ ។ កាលដែលព្រះមហាកស្សបមានអាយុ និងពួកភិក្ខុទាំង ៥០០ រូប នោះ ថ្វាយបង្គំព្រះបាទា នៃព្រះមានព្រះភាគរួចហើយ ជើងថ្ករព្រះមាន ព្រះភាគ ក៏ឆេះឯង ។ ព្រះសរីរៈរបស់ព្រះមានព្រះភាគ ដែលភ្លើងឆេះ ហើយ អាការៈណា​ ទោះព្រះឆវីក្តី ព្រះចម្មៈក្តី ព្រះមំសៈក្តី ព្រះន្ហារូក្តី ព្រះ លសិកាក្តី អាការៈនោះ ក៏ឆេះអស់ មិនមានផេះ និងកំញ៉មធ្យូងឡើយ សល់ នៅតែព្រះសរីរធាតុសុទ្ធ ។ សប្បិឬប្រេង ដែលភ្លើងឆេះ ក៏មិនមានផេះ កំញ៉មយ៉ាងណាមិញ ព្រះសរីរៈរបស់ព្រះមានព្រះភាគ ដែលភ្លើងឆេះ ហើយ អាការៈណា ​ទោះព្រះឆវីក្តី ព្រះចម្មៈក្តី​ ព្រះមំសៈក្តី​ ព្រះន្ហារូក្តី ព្រះ លសិកាក្តី អាការៈនោះ ក៏ឆេះអស់ មិនមានផេះនិងកំញ៉មឡើយ សល់នៅ តែព្រះសរីរធាតុសុទ្ធ ក៏យ៉ាងនោះដែរ ។​ បណ្តាសំពត់ទាំង ៥០០ គូនោះ សំពត់ពីរ គឺសំពត់ជាន់ក្នុងបំផុត ​១ សំពត់ជាន់ក្រៅបំផុត ១ ក៏ឆេះអស់ ។ លុះសរីរៈព្រះមានព្រះភាគ ដែលត្រូវភ្លើងឆេះហើយ ធារទឹកក៏បង្អុរអំពី អាកាស រំលត់ជើងថ្ករ នៃព្រះមានព្រះភាគ ។​ ទាំងមានទឹកខ្ពុរចេញ អំពី ដើមសាលព្រឹក្ស រំលត់ជើងថ្ករ នៃព្រះមានព្រះភាគ ។ ទើបពួកមល្លក្សត្រ អ្នកក្រុងកុសិនារារំលត់ជើងថ្ករ នៃព្រះមានព្រះភាគដោយទឹកក្រអូបទាំង ពួង ។ គ្រានោះ ពួកមល្លក្សត្រ អ្នកក្រុងកុសិនារា ក៏ធ្វើនូវការបញ្ឈរលំពែង រួចព័ទ្ធដោយកំពែងធ្នូ ហើយធ្វើសក្ការៈ គោរព រាប់អាន បូជាព្រះសរីរ​ធាតុ របស់ព្រះមានព្រះភាគ ដោយរបាំចម្រៀង ភ្លេងប្រគំ ផ្កាកម្រង និងគ្រឿង ក្រអូបទាំង​ឡាយ​​អស់ ៧ ថ្ងៃ ក្នុងសណ្ឋាគារដា្ឋន ។</p>
        <p><a class='ref km' id='km១៥៧' href='#km១៥៧'>១៥៧</a>ព្រះបាទមាគធអជាតសត្តវេទេហីបុត្ត ទ្រង់បានឮដំណឹងថា ព្រះមានព្រះភាគ ទ្រ​ង់បរិនិពា្វនហើយ ក្នុងក្រុងកុសិនារា ។ ទើបព្រះបាទ មាគធអជាតសត្តុវេទេហីបុត្ត​ បញ្ជូន​រាជ​ទូត ទៅកាន់សំណាក់នៃពួកមល្ល-ក្សត្រ អ្នកក្រុងកុសិនារាថា ព្រះមានព្រះភាគជាក្សត្រ យើ​ងក៍ជាក្សត្រ យើង គួរបានបំណែកនៃព្រះសរីរធាតុ នៃព្រះមានព្រះភាគដែរ យើងនឹងធ្វើព្រះ​ស្នូបផង ការបូជាផង ចំពោះព្រះសរីរធាតុ នៃព្រះមានព្រះភាគ ។ ពួកក្សត្រ លិច្ឆវី អ្នកក្រុងវេ​សាលី ទ្រង់បានឮថា ព្រះមានព្រះភាគ ទ្រង់បរិនិព្វាន ហើយ ក្នុងក្រុងកុសិនារា ។ ទើបពួកក្សត្រលិច្ឆវី អ្នកក្រុងវេសាលី បញ្ជូន រាជទូតទៅកាន់សំណាក់ នៃពួកមល្លក្សត្រ អ្នកក្រុងកុសិនារា ព្រះមាន ព្រះភាគជាក្សត្រ យើងក៏ជាក្សត្រ យើងគួរបានចំណែកព្រះសរី​រធាតុនៃ ព្រះមានព្រះភាគដែរ យើងនឹងធ្វើព្រះស្តូបផង ការបូជាផង ចំពោះព្រះ សរីរធាតុនៃព្រះមានព្រះភាគ ។ ពួកក្សត្រសក្យៈ អ្នកក្រុងកបិលវត្ថុ ទ្រង់បាន ឮដំណឹងថា ​ព្រះមានព្រះភាគ​ ទ្រង់បរិនិព្វានហើយ ក្នុងក្រុងកុសិនារា ។​ ទើបពួកក្សត្រសក្យៈ អ្នកក្រុងកបិលវត្ថុ បញ្ជូនរាជទូតទៅកាន់សំណាក់ នៃពួកមល្លក្សត្រ អ្នកក្រុងកុសិនារាថា ព្រះមានព្រះភាគ ជាញាតិផ្ទាល់ របស់យើង យើងគួរបានចំណែកព្រះសរីរធាតុ នៃព្រះមានព្រះភាគដែរ យើងនឹងធ្វើ ព្រះស្តូបផង​ ការបូជាផង​ ចំពោះព្រះសរីរធាតុ នៃព្រះមាន ព្រះភាគ ។ ពួកក្សត្រថូលិ អ្នកក្រុងអល្លកប្បៈ ទ្រង់បានឮដំណឹងថា ព្រះមាន ព្រះភាគ ទ្រង់បរិនិព្វានហើយ ក្នុងក្រុងកុសិនារា ។​ ទើបពួកក្សត្រថូលិ អ្នក ក្រុងអល្លកប្បៈ បញ្ជូនរាជទូតទៅកាន់សំណាក់ នៃពួកមល្លក្សត្រអ្នកនៅក្នុង ក្រុងកុសិនារាថា ព្រះមានព្រះភាគជាក្សត្រ យើងក៏ជាក្សត្រ យើងគួរបាន ចំណែកព្រះសរីរធាតុ នៃព្រះមានព្រះភាគដែរ យើងនឹងធ្វើព្រះស្តូបផង ការបូជាផង ចំពោះព្រះសរីរធាតុនៃព្រះមានព្រះភាគ​ ។ ពួកក្សត្រកោឡិយៈ អ្នកក្រុងរាមគ្រាម ទ្រង់បានឮដំណឹងថា ព្រះមានព្រះភាគ ទ្រង់បរិនិព្វាន ហើយ ក្នុងក្រុងកុសិនារា ។ ទើបពួកក្សត្រកោឡិយៈ អ្នករាមគ្រាម បញ្ជូន រាជទូតទៅកាន់សម្នាក់ នៃពួកមល្លក្សត្រ អ្នកក្រុងកុសិនារាថា ព្រះមាន ព្រះភាគ​ជាក្សត្រ​ យើងក៏ជាក្សត្រ យើងគួរបានចំណែកព្រះសរីរធាតុ​នៃ ព្រះមានព្រះភាគដែរ យើងនឹងធ្វើព្រះស្តូបផង ការបូជាផង ចំពោះព្រះ សរីរធាតុ នៃព្រះមានព្រះភាគ ។​ ព្រាហ្មណ៍ដែលនៅ​ក្នុងដែនវេដ្ឋទីបៈ បាន ឮដំណឹងថា ព្រះមានព្រះភាគ​ ទ្រង់បរិនិព្វានហើយក្នុងក្រុងកុសិនារា​ ។ ទើបព្រាហ្មណ៍ដែលនៅក្នុងដែនវេដ្ឋទីបៈ បញ្ជូនទូតទៅកាន់សំណាក់ នៃពួក មល្លក្សត្រ អ្នកក្រុងកុសិនារាថា ព្រះមានព្រះភាគជាក្សត្រ យើងក៏ជា ព្រាហ្មណ៍ យើងគួរបានចំណែកព្រះសរីរធាតុ នៃព្រះមានព្រះភាគដែរ យើងនឹងធ្វើព្រះស្តូបផង ការបូជាផង ចំពោះព្រះសរីរធាតុ នៃព្រះមាន ព្រះភាគ ។ ពួកមល្លក្សត្រអ្នកក្រុងបាវា ទ្រង់បានឮដំណឹងថា​ ព្រះ​មាន ព្រះភាគ​ ទ្រង់បរិនិព្វានហើយ ក្នុងក្រុងកុសិនារា ។​ ទើបពួកមល្លក្សត្រអ្នក ក្រុងបាវា បញ្ជូនរាជទូតទៅកាន់សំណាក់នៃពួកមល្លក្សត្រ អ្នកក្រុងកុសិនារា ថា​ ព្រះមានព្រះភាគជាក្សត្រ យើងក៏ជាក្សត្រ យើងគួរបានចំណែកព្រះ សរីរធាតុ នៃព្រះមានព្រះភាគដែរ យើងនឹងធ្វើព្រះស្តូបផង ការបូជាផង ចំពោះព្រះសរីរធាតុនៃ ព្រះមានព្រះភាគ ។ ​លុះពួកក្សត្រនិង ព្រាហ្មណ៍ ទាំងនោះ ពោលពាក្យយ៉ាងនេះហើយ ពួកមល្លក្សត្រ អ្នកក្រុងកុសិនារា បានពោលទៅនឹងពួកគណៈទូត​ទាំងនោះ ដូច្នេះថា ព្រះមានព្រះភាគ ទ្រង់ បរិនិព្វានហើយ ក្នុងគាមក្ខេត្តរបស់យើង​ យើងនឹងមិនឲ្យនូវចំណែកព្រះ សរីរធាតុនៃព្រះមានព្រះភាគឡើយ ។</p>
        <p><a class='ref km' id='km១៥៨' href='#km១៥៨'>១៥៨</a>កាលបើពួកក្សត្រ និងព្រាហ្មណ៍ទាំងនោះ ពោលយ៉ាងនេះ ហើយ ទើបទោណព្រាហ្មណ៍ និយាយទៅនឹងពួកគណៈទូត ទាំងនោះ ដូច្នេះថា</p>
        <p>លោកទាំងឡាយដ៏ចម្រើន​ សូមស្តាប់ពាក្យរបស់ខ្ញុំ មួយម៉ាត់សិន ព្រះពុទ្ធជាម្ចាស់នៃយើង ព្រះអង្គជាខន្តិវាទ (អ្នកពោលសរសើរគុណនៃខន្តី) ​មែនពិត ការប្រហារគ្នា (ច្បាំងគ្នា) ព្រោះតែចំណែកនៃព្រះសរីរធាតុ របស់ ឧត្តមបុគ្គលនេះ មិនប្រពៃឡើយ ។ បពិត្រលោកទាំងឡាយដ៏ចម្រើន​ យើង ទាំងអស់គ្នា (គួរតែ) ស្រុះស្រួលគ្នា​ ព្រមព្រៀងគ្នា រីករាយរកគ្នា ចែកព្រះ សរីរធាតុ ឲ្យជា ៨ ចំណែក ព្រះស្តូបទាំងឡាយ សូមផ្សាយទៅក្នុងទិសទាំង ឡាយចុះ ពួកជនច្រើន គង់ជ្រះថ្លាចំពោះព្រះសម្ពុទ្ធមានចក្ខុ មិនលែង ។</p>
        <p><a class='ref km' id='km១៥៩' href='#km១៥៩'>១៥៩</a>ពួកក្សត្រនិងព្រាហ្មណ៍ទាំងនោះ ទទួលពាក្យថា ម្នាល ព្រាហ្មណ៍ បើដូច្នោះ អ្នកចូរចែកព្រះសរីរធាតុនៃព្រះមានព្រះភាគ ឲ្យជា ៨ ចំណែកស្មើគ្នាចុះ ។ ​ទោណព្រាហ្មណ៍ ក៏ទទួលពាក្យរបស់ពួកគណៈទូត ទាំងនោះ ដោយពាក្យថា អើ​អ្នកដ៏ចម្រើន ហើយក៏ចែកព្រះ​សរិរធាតុនៃ ព្រះមានព្រះភាគ ឲ្យជា ៨ ចំណែកស្មើភាគគ្នា ហើយនិយាយនិងពួក គណៈទូត ទាំងនោះដូច្នេះថា លោកទាំងឡាយដ៏ចម្រើន សូមលោកទាំង ឡាយដ៏ចម្រើន ឲ្យតុម្ពនេះដល់ខ្ញុំចុះ ខ្ញុំនឹងធ្វើព្រះស្តូបផង ការបូជាផង ចំពោះតុម្ព ។ ពួកក្សត្រនិងព្រាហ្មណ៍ទាំងនោះ​ ក៏បានឲ្យតុម្ពដល់ ទោណព្រាហ្មណ៍ ។</p>
        <p><a class='ref km' id='km១៦០' href='#km១៦០'>១៦០</a>ឯពួកក្សត្រមោរិយៈ អ្នកក្រុងបិប្ផលិវ័ន ទ្រង់បានឮដំណឹងថា ព្រះមានព្រះភាគ ទ្រង់បរិនិព្វានហើយក្នុងក្រុងកុសិនារា ។​ ទើបពួកក្សត្រ មោរិយៈ អ្នកក្រុងបិប្ផលិវ័ន ក៏បញ្ជូនរាជទូតទៅកាន់សំណាក់នៃពួកមល្ល-ក្សត្រ អ្នកក្រុងកុសិនារាថា ព្រះមានព្រះភាគជាក្សត្រ​ យើងក៏ជាក្សត្រ យើង គួរបានចំណែកព្រះសរីរធាតុ នៃព្រះមានព្រះភាគដែរ យើងនឹងធ្វើព្រះ​ស្តូប ផង ការបូជាផង ចំពោះព្រះសរីរធាតុនៃព្រះមានព្រះភាគ ។ ពួកមល្លក្សត្រ តបថា ចំណែកព្រះសរីរធាតុរបស់ព្រះមានព្រះភាគ មិនមានទេ ព្រះសរីរ-ធាតុទាំងឡាយ របស់ព្រះ​មានព្រះភាគ យើងចែកគ្នាអស់ហើយ ចូរអ្នកទាំង ឡាយ នាំយកព្រះអង្គារ (ធ្យូង) អំពីកន្លែង ដែលថ្វាយព្រះភ្លើងនេះទៅចុះ ។​ ពួកក្សត្រមោរិយៈទាំងនោះ ក៏នៃយកព្រះអង្គារអំពីកន្លែង ដែលថ្វាយ ព្រះភ្លើងនោះទៅ ។</p>
        <p><a class='ref km' id='km១៦១' href='#km១៦១'>១៦១</a>គ្រានោះ ព្រះបាទមាគធអជាតសត្តុវេទេហីបុត្ត ទ្រង់បានធ្វើ ព្រះស្តូបផង​ ការបូជាផង ចំពោះព្រះសរីរធាតុ នៃព្រះមានព្រះភាគ ក្នុងក្រុង រាជគ្រឹះ ។ ឯពួកក្សត្រលិច្ឆវី អ្នកក្រុងវេសាលី ក៏បានធ្វើព្រះស្តូបផង ការបូជា ផង ចំពោះព្រះសរីរធាតុ នៃព្រះមានព្រះភាគ ក្នុងក្រុងវេសាលី ។ ពួកក្សត្រ អ្នកក្រុងកបិលវត្ថុ ក៏បានធ្វើព្រះស្តូប ផង​ការបូជាផង ចំពោះព្រះសរីរធាតុ នៃព្រះមានព្រះភាគ ក្នុងក្រុងកបិលវត្ថុ ។​ ពួក ក្សត្រថូលិ អ្នកក្រុងអល្លកប្បៈ​ ក៏បានធ្វើព្រះស្តូបផង ការបូជាផង ​ចំពោះព្រះសរីរធាតុ នៃព្រះមានព្រះភាគ ក្នុងក្រុងអល្លកប្បៈ ។ ពួកក្សត្រកោឡិយៈ អ្នករាមគ្រាម ក៏បានធ្វើព្រះស្តូប ផង ការបូជាផង ចំពោះព្រះសរីរធាតុ នៃព្រះមានព្រះភាគ ក្នុងរាមគ្រាម ។​ព្រាហ្មណ៍អ្នកវេដ្ឋទីបៈ ក៏បានធ្វើព្រះស្តូបផង ការបូជាផង ចំពោះព្រះសរីរ-ធាតុ នៃព្រះ មានព្រះភាគ ក្នុងដែនវេដ្ឋទីបៈ ។ ពួកមល្លក្សត្រកអ្នកក្រុងបាវា ក៏បានធ្វើព្រះស្តូបផង ការបូជាផង ចំពោះព្រះសរីរធាតុ នៃព្រះមានព្រះភាគ ក្នុងក្រុងបាវា ។ ពួកមល្លក្សត្រ អ្នកក្រុងកុសិនារា ក៏បានធ្វើព្រះស្តូបផង ការបូជាផង ចំពោះព្រះសរីរធាតុ នៃព្រះមានព្រះភាគ ក្នុងក្រុងកុសិនារា ។ ទោណព្រាហ្មណ៍ ក៏បានធ្វើព្រះស្តូបផង ការបូជាផង ចំពោះព្រះតុម្ព ។ ពួក ក្សត្រមោរិយៈអ្នក ក្រុងបិប្ផលិវ័ន ក៏បានធ្វើព្រះស្តូបផង ការបូជាផង ចំពោះ ព្រះអង្គារ ក្នុងក្រុងបិប្ផលិវ័ន ។ រួម​ព្រះស្តូបតម្កល់ព្រះសរីរធាតុទាំង អស់ មាន ៨ ជាគម្រប់ ៩ និងព្រះស្តូបដែលតម្កល់ព្រះតុម្ព ជា​គម្រប់ ១០ និងព្រះ ស្តូប ដែលតម្កល់ព្រះអង្គារ ​ឯធាតុនិធាន (ទីបញ្ចុះព្រះធាតុ) នេះ ធ្លាប់មាន មកហើយយ៉ាងនេះ ។​</p>
        <p><a class='ref km' id='km១៦២' href='#km១៦២'>១៦២</a>ព្រះសរីរធាតុរបស់ព្រះសម្ពុទ្ធមានចក្ខុ មានចំនួន ៨ ទោណៈ ព្រះសរីរធាតុ ៧ ទោណៈ ជនទាំងឡាយធ្វើសក្ការបូជា ក្នុងជម្ពូទ្វីប ព្រះ សរីរធាតុរបស់ព្រះសម្ពុទ្ធ ជាបុរសដ៏ប្រសើរខ្ពង់ខ្ពស់ ១ ទោណៈទៀត ពួក នាគរាជធ្វើសក្ការបូជាក្នុងរាមគា្រម ។ ព្រះទាឋា (ចង្កូម) ១ ពួកទេវតានាំយក ទៅបូជា ព្រះទាឋា ១ ទៀត ពួកជនធ្វើសក្ការបូជាក្នុងគន្ធារបុរី ព្រះទាថា ១ ទៀត ពួកជនធ្វើ សក្ការបូជា ក្នុងដែនរបស់ស្តេចកាលិង្គ ព្រះទាឋា ១ ទៀត ពួកនាគរាជនាំយកទៅធ្វើសក្ការបូជា ។ ហេតុតែតេជះ នៃព្រះសរីរធាតុ របស់ព្រះមានព្រះភាគនោះឯង មហាប្រឹឋពីនេះ ក៏បានប្រដាប់ដោយ គ្រឿងបូជាវិសេស ឯព្រះសរីរធាតុ របស់ព្រះសម្ពុទ្ធ មានចក្ខុនេះ គឺពួកសត្វ ដែលធ្លាប់ធ្វើនូវគ្រឿងសក្ការៈ ដ៏លើសលុបទាំងឡាយ បានធ្វើសក្ការៈ ដោយ ល្អហើយយ៉ាងនេះ ។ ស្តេចទេវតា ស្តេចនាគ និងស្តេចមនុស្ស បានបូជា ហើយ ចំពោះព្រះសម្ពុទ្ធជាម្ចាស់ ទាំងពួងមនុស្សអ្នកប្រសើរ ក៏បានធ្វើបូជា ព្រះអង្គ ហើយដូច្នោះដែរ ព្រោះហេតុនោះ អ្នកទាំងឡាយ ចូរផ្គងអញ្ជលី ឡើង ថ្វាយបង្គំព្រះពុទ្ធជាម្ចាស់នោះចុះ ព្រោះថាព្រះពុទ្ធជាម្ចាស់ទាំង ឡាយ ជាបុគ្គលរកបានក្រ ដោយរយនៃកប្បទាំងឡាយ ។ ព្រះ ទន្តទាំង ៤០ គត់ក្តី កេសាក្តី ព្រះលោមាក្តី ទាំងអស់ ពួកទេវតា ដែលនៅក្នុងចក្រវាឡត ៗ គ្នា នាំយកទៅមួយ ៗ ម្នាក់ ។</p>
        <p>ចប់ មហាបរិនិព្វានសូត្រ ទី ៣ ។</p>
        <footer>
            <p>Copyright and other metadata goes here.</p>
        </footer>
    </article>
</body>
</html>