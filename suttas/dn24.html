<!DOCTYPE html>
<html>
<head>
<meta charset='UTF-8'>
<meta name='author' content='???'>
<title></title>
</head>
<body>
    <article id='dn24' lang='km'>
        <header>
            <ul>
                <li>សុត្តន្តបិដក​​ ទីឃនិកាយ</li>
                <li>បញ្ចមភាគ​</li>
                <li>បាដិកវគ្គ</li>
            </ul>
            <p>សូមនមស្ការ​ ចំពោះព្រះមានព្រះភាគ</p>
            <p>ជាអរហន្តសម្មាសម្ពុទ្ធ​ ព្រះអង្គនោះ​ ។</p>
            <h1>បាដិកសូត្រទី ១</h1>
        </header>
        <p><a class='ref km' id='km1' href='#km1'>១</a>ខ្ញុំបានស្តាប់មកយ៉ាងនេះ ។ សម័យមួយ ព្រះមានព្រះភាគទ្រង់គង់ នៅក្នុង អនុប្បិយនិគម របស់ពួកមល្លជន ក្នុងមល្លជន​បទ ។ គ្រានោះឯង វេលាព្រឹកព្រហាម ព្រះមានព្រះភាគ​ ទ្រង់ស្បង់បាត្រនិងចីវរ ទ្រង់ពុទ្ធ ដំណើរចូលទៅបិណ្ឌបាត ក្នុងអនុប្បិយនិគម​ ។ ពេលនោះឯង ព្រះមានព្រះភាគ ​មានព្រះតម្រិះ​យ៉ាងនេះថា ការចូលទៅបិណ្ឌបាត ក្នុងអនុប្បិយ-និគម ក៏នៅព្រឹកពេកណាស់ បើដូច្នោះ គួរតែតថាគតចូលទៅរក បរិព្វាជក ជាភគ្គវគោត្រ​ ក្នុងអារាមនៃបរិព្វាជក ជាភគ្គវគោត្រសិន​ ។ លំដាប់នោះឯង ព្រះមានព្រះភាគ ទ្រង់ពុទ្ធដំណើរចូលទៅរកបរិព្វាជក ​ជាភគ្គវគោត្រ ក្នុងអារាមនៃ បរិព្វាជក ជាភគ្គវគោត្រ ។ ពេលនោះឯង ភគ្គវគោត្របរិព្វាជក​ បានក្រាបបង្គំទូល ព្រះមានព្រះភាគយ៉ាងនេះថា បពិត្រព្រះអង្គដ៏ចម្រើន សូមព្រះមានព្រះភាគ​ ស្តេចមក បពិត្រព្រះអង្គដ៏ចម្រើន ព្រះមានព្រះភាគ​ ស្តេចមកល្អហើយ បពិត្រព្រះអង្គដ៏ចម្រើន ព្រះមានព្រះភាគ ធ្វើនូវ បរិយាយនេះ ដើម្បីនិមន្តមកក្នុងទីនេះ អស់កាលយូរហើយ បពិត្រព្រះ អង្គដ៏ចម្រើន ​សូមព្រះមានបុណ្យស្តេចគង់ នេះឯងជាអាសនៈ ដែលខ្ញុំព្រះ អង្គ ក្រាលបម្រុងទុក ។ ព្រះមានព្រះភាគ ទ្រង់គង់លើអាសនៈ ដែល បរិព្វាជកបានក្រាលទុក ។ ចំណែកខាង ភគ្គវគោត្របរិព្វាជក បានកាន់យក អាសនៈដ៏ទាបមួយ អង្គុយក្នុងទីសមគួរ ។ លុះភគ្គវគោត្របរិព្វាជក អង្គុយ ក្នុងទីសមគួរហើយ បានក្រាបបង្គំទូលព្រះមានព្រះភាគ យ៉ាងនេះថា បពិត្រ ព្រះអង្គដ៏ចម្រើន កាលពីថ្ងៃមុន យូរថ្ងៃណាស់មកហើយ លិច្ឆវិបុត្រ ឈ្មោះ សុនក្ខត្តៈ បានចូលមករកខ្ញុំព្រះអង្គ លុះចូលមកដល់ហើយ ក៏និយាយនឹងខ្ញុំ ព្រះអង្គយ៉ាងនេះថា បពិត្រអ្នកជាភគ្គវគោត្រ ឥឡូវនេះ ខ្ញុំបោះបង់ព្រះមានព្រះភាគហើយ បពិត្រអ្នកជាភគ្គវគោត្រ ឥឡូវនេះ ខ្ញុំមិនបាននៅពឹងផ្អែក នឹងព្រះមានព្រះភាគទេ បពិត្រព្រះអង្គដ៏ចម្រើន សុនក្ខត្តលិច្ឆវិបុត្រ បាន ក្រាបទូលព្រះអង្គយ៉ាងនុ៎ះមែនឬទេ ។ ព្រះមានព្រះភាគត្រាស់តបថា ម្នាល ភគ្គវគោត្រ សុនក្ខត្តលិច្ឆវិបុត្រ​ បាននិយាយពាក្យនុ៎ះ យ៉ាងនោះមែន ម្នាល ភគ្គវគោត្រ កាលពីថ្ងៃមុនយូរថ្ងៃណាស់មកហើយ សុនក្ខត្តលិច្ឆវិបុត្របាន ចូលមករកតថាគត លុះចូលមកដល់ហើយ​ ក៏ថ្វាយបង្គំតថាគត រួចអង្គុយ ក្នុងទីដ៏សមគួរ ។ ម្នាលភគ្គវគោត្រ​ លុះសុនក្ខត្តលិច្ឆវិបុត្រ អង្គុយក្នុងទីដ៏សម គួរហើយ បាននិយាយនឹងតថាគតយ៉ាងនេះថា បពិត្រព្រះអង្គដ៏ចម្រើន​ ឥឡូវនេះ ខ្ញុំព្រះអង្គ​សូមលាព្រះមានព្រះភាគហើយ បពិត្រព្រះអង្គដ៏ចម្រើន​ ឥឡូវនេះ ខ្ញុំព្រះអង្គនឹងលែងនៅ​ពឹងផ្អែក​ នឹងព្រះមានព្រះភាគហើយ ។ ម្នាលភគ្គវគោត្រ កាលសុនក្ខត្តលិច្ឆវិបុត្រ និយាយយ៉ាងនេះហើយ តថាគត ក៏បាននិយាយទៅនឹងសុនក្ខត្តលិច្ឆវិបុត្រ យ៉ាងនេះវិញថា ​ម្នាលសុនក្ខត្តៈ ចុះតថាគតមានបាននិយាយនឹងអ្នកយ៉ាងនេះថា នែសុនក្ខត្តៈ អ្នកចូរមក នៅពឹងផ្អែកនឹងតថាគតចុះ ដូច្នេះដែរឬ ។ បពិត្រព្រះអង្គដ៏ចម្រើន ព្រះអង្គ នឹង បានមានព្រះបន្ទូលយ៉ាងនុ៎ះ នឹងខ្ញុំព្រះអង្គក៏ទេដែរ ។​ តថាគតបានសួរ ទៅទៀតថា​ ចុះអ្នកបាននិយាយនឹងតថាគតយ៉ាងនេះថា បពិត្រព្រះអង្គ ដ៏ចម្រើន ខ្ញុំព្រះអង្គនឹងនៅពឹងផ្អែក នឹងព្រះមានព្រះភាគដូច្នេះដែរឬ ។ បពិត្រព្រះអង្គដ៏ចម្រើន ខ្ញុំព្រះអង្គនឹងបានក្រាបទូល យ៉ាងនុ៎ះ ចំពោះព្រះ អង្គក៏ទេ ។ តថាគតបាននិយាយទៀតថា នែសុនក្ខត្តៈ តថាគត ក៏ឥតបាន និយាយនឹងអ្នកថា ម្នាលសុនក្ខត្តៈ អ្នកចូរមកនៅពឹងផ្អែក នឹងតថាគតចុះ ដូច្នេះទេ ចំណែកអ្នកក៏មិនបាននិយាយ នឹងតថាគតថា បពិត្រព្រះអង្គ ដ៏ចម្រើន ខ្ញុំព្រះអង្គនឹងនៅពឹងផ្អែកនឹងព្រះមានព្រះភាគ ដូច្នេះដែរ ម្នាល មោឃបុរស កាលបើហេតុយ៉ាងនេះមានហើយ អ្នកឯងជាអុកជាទុក្ខ​ពោល លាអ្នកណា​ ម្នាលមោឃបុរស​ ចូរអ្នកមើលចុះ អំពើនេះ ជាកំហុសរបស់អ្នក ហើយ​ ។</p>
        <p><a class='ref km' id='km2' href='#km2'>២</a>សុនក្ខត្តលិច្ឆវិបុត្រ បាននិយាយនឹងតថាគតថា បពិត្រព្រះអង្គ ដ៏ចម្រើន ព្រោះព្រះមានព្រះភាគ មិនដែលបានធ្វើឥទ្ធិបាដិហារិយ៍ ជាធម៌ ដ៏ប្រសើរក្រៃលែង ជាងធម៌របស់មនុស្ស​ ឲ្យដល់ខ្ញុំព្រះអង្គសោះ ។ តថាគតក៏បាននិយាយថា ម្នាលសុនក្ខត្តៈ ចុះតថាគតបាននិយាយនឹងអ្នក យ៉ាងនេះថា ម្នាលសុនក្ខត្តៈ ចូរអ្នកមកនៅពឹងផ្អែក នឹងតថាគតចុះ តថាគត នឹងធ្វើឥទ្ធិបាដិហារិយ៍ជាធម៌ដ៏ប្រសើរក្រៃលែង ជាងធម៌របស់ មនុស្សឲ្យ ដល់អ្នកដូច្នេះដែរឬ ។ សុនក្ខត្តលិច្ឆវិបុត្រ ក៏ឆ្លើយតបមកថា បពិត្រព្រះអង្គ ដ៏ចម្រើន ព្រះអង្គនឹងបានមានព្រះបន្ទូលយ៉ាងនុ៎ះ នឹងខ្ញុំព្រះអង្គក៏ទេ ។ តថាគត ក៏សួរទៅទៀតថា ចុះអ្នកបាននិយាយនឹងតថាគត យ៉ាងនេះថា បពិត្រព្រះអង្គដ៏ចម្រើន ខ្ញុំព្រះអង្គនឹងនៅពឹងផ្អែក នឹងព្រះមានព្រះភាគ ព្រះមានព្រះភាគនឹងធ្វើឥទ្ធិបាដិហារិយ៍ ជាធម៌ដ៏ប្រសើរក្រៃលែង ជាងធម៌ របស់មនុស្ស ឲ្យដល់ខ្ញុំដូច្នេះដែរឬ ។ សុនក្ខត្តលិច្ឆវិបុត្រ ក៏ឆ្លើយតបថា បពិត្រព្រះអង្គដ៏ចម្រើន ខ្ញុំព្រះអង្គ​នឹងបាននិយាយយ៉ាងនោះ នឹងព្រះអង្គ ក៏ទេ ។ តថាគត ក៏និយាយទៅទៀតថា ម្នាលសុនក្ខត្តៈ តថាគត ក៏ឥតបាន និយាយនឹងអ្នកថា ម្នាលសុនក្ខត្តៈ អ្នកចូរមកនៅពឹងផ្អែក នឹងតថាគតចុះ តថាគតនឹងធ្វើឥទ្ធិបាដិហារិយ៍ ជាធម៌ដ៏ប្រសើរក្រៃលែង ជាងធម៌របស់ មនុស្ស ឲ្យដល់អ្នកដូច្នេះទេ ចំណែកខាងអ្នក ក៏មិននិយាយនឹងតថាគតថា បពិត្រព្រះអង្គដ៏ចម្រើន ខ្ញុំព្រះអង្គនឹងនៅពឹងផ្អែក នឹងព្រះមានព្រះភាគ ព្រះមានព្រះភាគនឹងធ្វើឥទ្ធិបាដិហារិយ៍ ជាធម៌ដ៏ប្រសើរ ក្រៃលែង ជាងធម៌ របស់មនុស្ស ឲ្យដល់ខ្ញុំព្រះអង្គ ដូច្នេះដែរ ម្នាលមោឃបុរស កាលបើហេតុ យ៉ាងនេះមានហើយ អ្នកឯងជាអុកជាទុក្ខ ពោលលាអ្នកណា ។​ ម្នាល សុនក្ខត្តៈ អ្នកសម្គាល់សេចក្តីនោះថាដូចម្តេច​ កាលបើតថាគតធ្វើឥទ្ធិ-បាដិហារិយ៍ ជាធម៌ដ៏ប្រសើរ ក្រៃលែងជាងធម៌របស់មនុស្សក្តី កាលបើ តថាគតមិនធ្វើឥទ្ធិបាដិហារិយ៍ ជាធម៌ដ៏ប្រសើរក្រៃលែង ជាងធម៌របស់ មនុស្សក្តី ធម៌ដែលតថាគតបានសម្តែងហើយ ដើម្បីជាប្រយោជន៍ ឲ្យអស់ ទៅនៃទុក្ខណា ធម៌នោះ តែងដឹកនាំបុគ្គលអ្នកធ្វើតាម ឲ្យអស់ទៅនៃទុក្ខ ដោយប្រពៃ ។ សុនក្ខត្តលិច្ឆវិបុត្រឆ្លើយតបថា បពិត្រព្រះអង្គដ៏ចម្រើន កាល បើព្រះអង្គធ្វើឥទ្ធិបាដិហារិយ៍ ជាធម៌ដ៏ប្រសើរក្រៃលែង ជាងធម៌របស់ មនុស្សក្តី កាលបើ ព្រះអង្គធ្វើមិនឥទ្ធិបាដិហារិយ៍ ជាធម៌ដ៏ប្រសើរក្រៃលែង ជាងធម៌របស់មនុស្សក្តី ធម៌ដែលព្រះមានព្រះភាគទ្រង់សម្តែងហើយ ដើម្បី ប្រយោជន៍ឲ្យអស់ទៅទុក្ខណា ធម៌នោះតែងដឹកនាំបុគ្គលអ្នកធ្វើតាម ឲ្យអស់ ទៅនៃទុក្ខនោះ ដោយប្រពៃ ។ តថាគតនិយាយថា​ ម្នាលសុនក្ខត្តៈ កាលបើ តថាគតធ្វើឥទ្ធិបាដិហារិយ៍ ជាធម៌ដ៏ប្រសើរក្រៃលែង ជាងធម៌ របស់មនុស្សក្តី កាលបើតថាគតមិនធ្វើឥទ្ធិបាដិហារិយ៍ ជាធម៌ដ៏ប្រសើរក្រៃលែងជាង ធម៌ របស់មនុស្សក្តី ធម៌ដែលតថាគតបានសម្តែងហើយ ដើម្បីឲ្យអស់ទៅនៃទុក្ខ ណា ធម៌នោះតែងដឹកនាំបុគ្គលអ្នកធ្វើតាម ឲ្យអស់ទៅនៃទុក្ខនោះ ដោយ ប្រពៃ ។ ម្នាលសុនក្ខត្តៈ​ កាលបើធម៌ដែលតថាគត​ បានសម្តែងហើយនោះ ប្រព្រឹត្តទៅដើម្បីឲ្យអស់ទៅនៃទុក្ខ ដោយប្រពៃ យ៉ាងនេះហើយ នឹងចាំបាច់ ធ្វើឥទ្ធិបាដិហារិយ៍ ដែលជាធម៌ដ៏ប្រសើរ ក្រៃលែង ជាងធម៌របស់មនុស្សធ្វើអ្វី ម្នាលមោឃបុរស អ្នកចូរមើលចុះ អំពើនេះជា កំហុសរបស់អ្នក ។</p>
        <p><a class='ref km' id='km3' href='#km3'>៣</a>សុនក្ខត្តលិច្ឆវិបុត្រ​ និយាយទៀតថា បពិត្រព្រះអង្គដ៏ចម្រើន ព្រោះ ព្រះមានព្រះភាគ មិនបានបញ្ញត្តនូវច្បាប់ទម្លាប់ ដល់ខ្ញុំព្រះអង្គ សោះ ។​ តថាគតក៏និយាយទៅវិញថា ម្នាលសុនក្ខត្តៈ ចុះតថាគតបាន ពោលនឹងអ្នកយ៉ាងនេះថា ម្នាល​សុនក្ខត្តៈ អ្នកចូរមកនៅពឹងផ្អែកនឹង តថាគតចុះ តថាគតនឹងបញ្ញត្តនូវច្បាប់ទម្លាប់​ដល់អ្នក ដូច្នេះដែរឬ ។ សុនក្ខត្តលិច្ឆវិបុត្រឆ្លើយថា បពិត្រព្រះអង្គដ៏ចម្រើន ព្រះអង្គនឹងបានមាន ព្រះបន្ទូលយ៉ាងនោះ នឹងខ្ញុំព្រះអង្គក៏ទេ ។ តថាគតនិយាយទៀតថា ចុះអ្នក បាននិយាយនឹងតថាគតយ៉ាងនេះថា​ ​បពិត្រព្រះអង្គដ៏ចម្រើន ខ្ញុំព្រះអង្គ នឹងនៅ​ពឹង​ផ្អែកនឹងព្រះមានព្រះភាគ ព្រះមានព្រះភាគនឹងបញ្ញត្តនូវច្បាប់ ទម្លាប់ដល់ខ្ញុំព្រះអង្គ​ដូច្នេះដែរឬទេ ។ សុនក្ខត្តលិច្ឆវិបុត្រទូលតបថា បពិត្រ ព្រះអង្គដ៏ចម្រើន ខ្ញុំព្រះអង្គនឹង​បានពោលយ៉ាងនោះ នឹងព្រះអង្គក៏ទេ ។​ តថាគតនិយាយថា នែសុនក្ខត្តៈ តថាគត​ឥតបាននិយាយនឹងអ្នកថា ម្នាល សុនក្ខត្តៈ អ្នកចូរមកនៅពឹងផ្អែកនឹងតថាគតចុះ តថាគត​នឹងបញ្ញត្តនូវច្បាប់ ទម្លាប់ដល់អ្នក ដូច្នេះទេ ចំណែកខាងអ្នកក៏មិនបាននិយាយ​នឹងតថាគតថា បពិត្រព្រះអង្គដ៏ចម្រើន ខ្ញុំព្រះអង្គនឹងនៅពឹងផ្អែក នឹងព្រះមានព្រះភាគ ព្រះមានព្រះភាគ នឹងបញ្ញត្តនូវច្បាប់ទម្លាប់ដល់ខ្ញុំព្រះអង្គ ដូច្នេះដែរ ម្នាល មោឃបុរស កាលបើហេតុយ៉ាងនេះមានហើយ អ្នកឯងជាអុកជាទុក្ខ ពោល លាអ្នកណា​ ។ ម្នាលសុនក្ខត្តៈ​ អ្នកសម្គាល់សេចក្តី នោះថាដូចម្តេច កាលបើ តថាគត បញ្ញត្តនូវច្បាប់ទម្លាប់ក្តី មិនបញ្ញត្តនូវច្បាប់ទម្លាប់ក្តី ធម៌ដែល តថាគតបានសម្តែងហើយ ដើម្បីប្រយោជន៍ឲ្យអស់ទៅនៃទុក្ខណា ធម៌នោះ តែងតែដឹកនាំបុគ្គលអ្នកប្រព្រឹត្តតាម ឲ្យអស់ទៅនៃទុក្ខនោះ ដោយប្រពៃ បានឬទេ ។ សុនក្ខត្តលិច្ឆវិបុត្រ​ ទូលតបថា បពិត្រព្រះអង្គដ៏ចម្រើន​ កាលបើ ព្រះអង្គបញ្ញត្តនូវច្បាប់ ទម្លាប់ក្តី មិនបានបញ្ញត្ត នូវច្បាប់ទម្លាប់ក្តី ធម៌ដែល ព្រះមានព្រះភាគ ទ្រង់សម្តែងហើយ ដើម្បីប្រយោជន៍ឲ្យ​អស់​ទៅនៃទុក្ខណា ធម៌នោះ តែងដឹកនាំបុគ្គលអ្នកប្រព្រឹត្តតាមធម៌ ឲ្យអស់ទៅ​នៃទុក្ខនោះដោយ ប្រពៃបានមែន ។ តថាគតនិយាយថា ម្នាលសុនក្ខត្តៈ​ កាលបើ​តថាគត​បញ្ញត្តនូវច្បាប់ទម្លាប់ក្តី មិនបានបញ្ញត្តនូវច្បាប់ទម្លាប់ក្តី ធម៌ដែលតថាគត​បាន​សម្តែងហើយ ដើម្បីប្រយោជន៍ឲ្យអស់ទៅនៃទុក្ខណា ធម៌នោះ គង់នឹង ដឹកនាំ​បុគ្គល​អ្នកប្រព្រឹត្តតាមធម៌ ឲ្យអស់ទៅនៃទុក្ខនោះដោយប្រពៃទេតើ ។ ម្នាលសុនក្ខត្តៈ កាលបើធម៌ ដែលតថាគតសម្តែងហើយនោះ ប្រព្រឹត្តទៅ ដើម្បីឲ្យអស់ទៅនៃទុក្ខដោយប្រពៃ យ៉ាងនេះហើយ នឹងចាំបាច់បញ្ញត្តច្បាប់ ទម្លាប់ធ្វើអ្វី ម្នាលមោឃបុរស អ្នកចូរមើលចុះ អំពើនេះជាកំហុសរបស់អ្នក ឯង ។ ម្នាលសុនក្ខត្តៈ អ្នកបានពោលសរសើរគុណ នៃតថាគតក្នុងវជ្ជិគ្រាម ដោយអនេកបរិយាយថា ព្រះមានព្រះភាគនោះ ​ព្រះអង្គឆ្ងាយចាកសេចក្តី សៅហ្មង ព្រះអង្គត្រាស់ដឹងនូវញេយ្យធម៌ទាំងពួង ដោយប្រពៃចំពោះ ព្រះ អង្គ ព្រះអង្គបរិបូណ៌ ដោយវិជ្ជានិងចរណៈ​ គឺសេចក្តីចេះដឹងនិងក្រឹត្យដែល បុគ្គលគប្បីប្រព្រឹត្ត ព្រះអង្គមានព្រះដំណើរល្អ ស្តេចទៅកាន់ព្រះនិព្វាន ព្រះអង្គជ្រាបច្បាស់នូវ​ត្រៃលោក ព្រះអង្គប្រសើរ ដោយសីលាទិគុណរក បុគ្គលណាមួយស្មើគ្មាន ព្រះអង្គជាអ្នកទូន្មាននូវបុរសដែលគួរទូន្មានបាន ព្រះអង្គ ជាគ្រូនៃទេវតានិងមនុស្សទាំងឡាយ ព្រះអង្គត្រាស់ដឹងនូវអរិយ-សច្ចធម៌ ព្រះអង្គលែងវិលមកកាន់ភពថ្មីទៀត​ ដូច្នេះ ៗ ម្នាលសុនក្ខត្តៈ អ្នកឯងបានពោលសរសើរគុណ របស់តថាគតក្នុងវជ្ជិគ្រាម ដោយអនេក​បរិយាយដូច្នេះឯង ។ ម្នាលសុនក្ខត្តៈ អ្នកបានពោលសរសើរគុណនៃព្រះ ធម៌ ក្នុងវជ្ជិគ្រាមដោយអនេកបរិយាយថា ព្រះបរិយត្តិធម៌ដែលព្រះមានព្រះភាគ ទ្រង់ត្រាស់សម្តែងហើយដោយល្អ ព្រះនវលោកុត្តរធម៌ជាធម៌ដែល ព្រះអរិយបុគ្គល គប្បីឃើញច្បាស់ ដោយខ្លួនឯង ជាធម៌ឲ្យនូវផលមិនរង់ ចាំកាល ជាធម៌គួរដល់ឯហិបស្សវិធី ជាធម៌ដែលព្រះអរិយបុគ្គល គប្បី បង្អោនចូលមកទុកក្នុងខ្លួន ជាធម៌ដែលអ្នកប្រាជ្ញទាំងឡាយ គប្បី ដឹងច្បាស់ ដោយខ្លួនឯង ម្នាលសុនក្ខត្តៈ អ្នកបានពោលសរសើរគុណ​នៃព្រះធម៌ក្នុង​វជ្ជិគ្រាម ដោយអនេកបរិយាយដូច្នេះឯង ។ ម្នាលសុនក្ខត្តៈ អ្នកបានពោល សរសើរ គុណនៃព្រះសង្ឃក្នុងវជ្ជិគ្រាមដោយអនេកបរិយាយថា ពួកសាវ័ក របស់ព្រះមានព្រះភាគ លោកប្រតិបត្តិដោយប្រពៃ ពួកសាវ័ករបស់ព្រះមានព្រះភាគ លោកប្រតិបត្តិដោយត្រង់ ពួកសាវ័ករបស់ព្រះមានព្រះភាគ លោក ប្រតិបត្តិដើម្បីព្រះនិពា្វន ពួកសាវ័ករបស់ព្រះមានព្រះភាគ លោកប្រតិបត្តិ ដោយសមគួរ ពួកសាវ័កទាំងនេះ បើរាប់ជាគូបាន​ ៤ គូ បើរាប់រៀងគ្នាជា បុរសបុគ្គលបាន ៨ ពួកសាវ័ករបស់ព្រះមានព្រះភាគនេះ លោកគួរទទួល នូវចតុប្បច្ច័យ ដែលគេនាំមកអំពីចម្ងាយហើយបូជា លោកគួរទទួល​នូវ អាគន្តុកទាន លោកគួរទទួលនូវទាន ដែលបុគ្គលជឿនូវកម្ម និងផលនៃ កម្មហើយបូជា លោកគួរ ដល់អញ្ជលិកម្ម លោកជាបុញ្ញក្ខេត្ត នៃសត្វលោក រកខេត្តដទៃក្រៃលែងជាងគ្មាន ម្នាលសុនក្ខត្តៈ អ្នកបានពោលសរសើរគុណ ព្រះសង្ឃ ក្នុងវជ្ជិគ្រាមដោយអនេកបរិយាយ ដូច្នេះឯង ។ ម្នាលសុនក្ខត្តៈ​ តថាគតនឹងប្រាប់ដល់អ្នកឯង ម្នាលសុនក្ខត្តៈ តថាគតនឹង​ពន្យល់ឲ្យអ្នកដឹង ម្នាលសុនក្ខត្តៈ ​មុខជានឹងមានអ្នកផងស្តីឲ្យអ្នកថា​​ សុនក្ខត្តលិច្ផវិបុត្រ​​មិន អាចនឹងប្រព្រឹត្តព្រហ្មចរិយធម៌ ក្នុងសម្នាក់នៃព្រះសមណគោតមបានឡើយ លុះដល់ គាត់មិនអាច (នឹងប្រព្រឹត្តព្រហ្មចរិយធម៌) ​ក៏ពោលលាសិក្ខាហើយ នឹងត្រឡប់ទៅកាន់ ភេទដ៏ថោកទាបវិញ ម្នាលសុនក្ខត្តៈ​ ខ្លួនអ្នកមុខជានឹង មានអ្នកផងស្តីឲ្យយ៉ាងដូច្នេះ មិនខាន ។ ម្នាលភគ្គវៈ សុនក្ខត្តលិច្ផវិបុត្រ លុះដល់តថាគតស្តីថាឲ្យយ៉ាងនេះ ក៏គេចចេញចាកធម្មវិន័យនេះបាត់ទៅ​ ដូចសត្វដែលទៅកើតក្នុងអបាយ ឬទៅកើតក្នុងនរក ។</p>
        <p><a class='ref km' id='km4' href='#km4'>៤</a>ម្នាលភគ្គវៈ សម័យមួយ តថាគតទៅក្នុងឧត្តរកានិគម របស់ពួក ជនថូលុ ក្នុងថូលុជនបទឯណោះ ។ ម្នាលភគ្គវៈ ក្នុងបុព្វណ្ហសម័យ តថាគត ស្លៀកស្បង់ ប្រដាប់បាត្រនិងចីវរ​ មានសុនក្ខត្តលិច្ផវិបុត្រជា​បច្ឆាសមណៈ ដើរចូលទៅបិណ្ឌបាតក្នុងឧត្តរកានិគម ។ ក៏សម័យនោះឯង មានអចេល ម្នាក់ ជាកោរក្ខត្តិយៈ​ សមាទានកុក្កុរវត្ត គឺ ប្រព្រឹត្តដូចសុនខ ដើរវារជើង​​ ៤​ យកមាត់ត្របាក់ស៊ី​ ​យកមាត់ស៊ីនូវភក្សាហារដែលគេ ចាក់ចោលលើផែនដី ។​ ម្នាលភគ្គវៈ​ ឯសុនក្ខត្តលិច្ឆវិបុត្រ បានឃើញអចេលកោរក្ខត្តិយៈ​ សមាទាន កុក្កុរវត្ត ដើរវារជើង ៤ កំពុងយកមាត់ត្របាក់ស៊ី ​យកមាត់ស៊ីនូវភក្សាហារ ដែលគេចាក់ចោលលើផែនដី ។ លុះសុនក្ខត្តលិច្ឆវិបុត្រនោះ បានឃើញ ហើយ ក៏មានសេចក្តីត្រិះរិះដូច្នេះថា អើហ្ន៎ សមណៈជាព្រះអរហន្ត ល្អពេក ណាស់ ដើរវារជើង ៤ យកមាត់ត្របាក់ស៊ី ​យកមាត់ស៊ីនូវភក្សាហារ ដែល គេចាក់ចោលលើផែនដី ។ ម្នាលភគ្គវៈ​ លំដាប់នោះ​ឯង តថាគតបានដឹង ច្បាស់នូវសេចក្តីត្រិះរិះ ក្នុងចិត្តនៃសុនក្ខត្តលិច្ឆវិបុត្រដោយចិត្ត (របស់ តថាគត) ហើយបាននិយាយនឹងសុនក្ខត្តលិច្ឆវិបុត្រយ៉ាងនេះថា ម្នាល មោឃបុរស អ្នកមិនសមបើបេជ្ញាខ្លួនថាជាសក្យបុត្តិយ៍សោះឡើយ ។ សុនក្ខត្តលិច្ឆវិបុត្រនិយាយថា បពិត្រព្រះអង្គដ៏ចម្រើន ព្រោះហេតុដូចមេ្តច បានជា ព្រះមានព្រះភាគ ទ្រង់បន្ទោសខ្ញុំព្រះអង្គយ៉ាងនេះថា ម្នាលមោឃ-បុរស អ្នកមិនសមបើ នឹងបេជ្ញាខ្លួនថាជាសក្យបុត្តិយ៍សោះឡើយ ។ តថាគត ក៏និយាយត្រឡប់ទៅវិញថា ម្នាលសុនក្ខត្តៈ ចុះអ្នកបានឃើញអចេលកោ-រក្ខត្តិយៈនេះ សមាទានកុក្កុរវត្ត ដើរវារជើង ៤ យកមាត់ត្របាក់ស៊ី ​យកមាត់ ស៊ីនូវភក្សាហារ ដែលគេចាក់ចោលលើផែនដី ។ លុះអ្នកឃើញហើយ ក៏មាន សេចក្តីត្រិះរិះដូច្នេះថា អើហ្ន៎ សមណៈជាព្រះអរហន្តល្អពេកណាស់ ដើរវារ ជើង ៤ យកមាត់ត្របាក់ស៊ី ​យកមាត់ស៊ីនូវភក្សាហារ ដែលគេចាក់ចោល លើផែនដី ដូច្នេះមែនឬទេ ។ សុនក្ខត្តលិច្ឆវិបុត្រទូលតបថា បពិត្រព្រះអង្គ ដ៏ចម្រើន កាលបើហេតុយ៉ាងនេះមានហើយ ហេតុអ្វីក៏ព្រះមានព្រះភាគ កំណាញ់ព្រះអរហត្តម្ល៉េះ ។ តថាគតនិយាយតបថា ម្នាលមោឃបុរស តថាគតមិនមែនកំណាញ់ព្រះអរហត្តទេ តែថាទិដ្ឋិអាក្រក់យ៉ាងនេះកើត ឡើងដល់អ្នកហើយ ចូរអ្នកលះបង់ទិដ្ឋិអាក្រក់នោះចេញ ទិដ្ឋិអាក្រក់ដែល ប្រព្រឹត្តទៅដើម្បីមិនជាប្រយោជន៍ ជាទុក្ខអស់កាលដ៏យូរ កុំបីមានដល់អ្នក ឡើយ ម្នាលសុនក្ខត្តៈ អ្នកសម្គាល់នូវអចេលកោរក្ខត្តិយៈណា ថាជា ព្រះអរហន្ត ជាសមណៈល្អដូច្នេះ ឯអចេលនោះនឹងធ្វើមរណកាលដោយ អលសកព្យាធិ​ ក្នុងថ្ងៃទី​ ៧ ពុំខាន លុះដល់គាត់ធ្វើមរណកាលទៅហើយ​ នឹងទៅកើតក្នុងពួកអសុរឈ្មោះ កាលកញ្ជិកៈ ជាអសុរកាយថោកទាបជាង គេទាំងអស់ ចំណែកខាងជនទាំងឡាយ នឹងនាំ​យកអេចលដែលធ្វើមរណ-កាលហើយនោះ ទៅចោលក្នុងព្រៃស្មសាន ដែលមានដើម ស្បូវរណ្តាស ។ ម្នាលសុនក្ខត្តៈ​ បើអ្នកចង់ដឹង គប្បីចូលទៅរកអចេលកោរក្ខត្តិយៈ ហើយ សួរថា នែអាវុសោកោរក្ខត្តិយៈ អ្នកដឹងគតិរបស់ខ្លួនដែរឬទេ ម្នាលសុនក្ខត្តៈ ហេតុនេះមានជាប្រាកដ គឺអចេលកោរក្ខត្តិយៈ មុខជានឹងប្រាប់អ្នកថា នែ អាវុសោសុនក្ខត្តៈ ខ្ញុំដឹងគតិរបស់ខ្ញុំថា ខ្ញុំ​ឯងលុះធ្វើមរណកាលទៅ នឹងទៅ កើតក្នុងពួកអសុរឈ្មោះ កាលកញ្ជិកៈ ជាអសុរកាយថោកទាបជាងគេទាំង អស់ ។​ ម្នាលភគ្គវៈ សម័យនោះឯង សុនក្ខត្តលិច្ឆវិបុត្របានចូលទៅរក អចេលកោរក្ខត្តិយៈ លុះចូលទៅដល់ហើយ ក៏បាន និយាយនឹងអចេលកោ-រក្ខត្តិយៈ​ យ៉ាងនេះថា ម្នាលអាវុសោកោរក្ខត្តិយៈ ព្រះសមណគោតម ទ្រង់ បានព្យាករឲ្យអ្នកថា អចេលកោរក្ខត្តិយៈនឹងធ្វើមរណកាលដោយអលសក-ព្យាធិក្នុងថ្ងៃទី​ ៧ លុះដល់ធ្វើមរណកាលទៅហើយនឹងទៅកើតក្នុងពួកអសុរ ឈ្មោះ កាលកញ្ជិកៈ ជាអសុរកាយថោកទាបជាងគេទាំងអស់ ជនទាំង ឡាយនឹងនាំយកអចេល ដែលធ្វើមរណកាលហើយនោះ ទៅចោលឯព្រៃ ស្មសាន ដែលមានដើមស្បូវរណ្តាស ម្នាលអវុសោកោរក្ខត្តិយៈ ព្រោះហេតុ នោះ គួរអ្នកបរិភោគភត្តាហារឲ្យល្មម ៗ គួរ ផឹកទឹកឲ្យល្មម ៗ ពាក្យរបស់ ព្រះសមណគោតម ត្រឡប់ទៅជាពាក្យខុសវិញយ៉ាងណា (អ្នកគប្បីធ្វើ យ៉ាងនោះ) ។​ ម្នាលភគ្គវៈ គ្រានោះឯង​សុនក្ខត្តលិច្ឆវិបុត្រមិនជឿពាក្យ តថាគត ហើយក៏រាប់តាំងអំពី​ ១ ថ្ងៃ ២ ថ្ងៃ រហូតដល់ ៧ យប់ ៧ ថ្ងៃ ។ ម្នាលភគ្គវៈ លំដាប់នោះឯង អចេលកោរក្ខត្តិយៈ ក៏បានធ្វើមរណកាល ដោយអលសកព្យាធិ ក្នុងថ្ងៃទី ៧ (នោះមែន) លុះធ្វើមរណកាលហើយ ក៏ទៅកើតក្នុងពួកអសុរ ឈ្មោះ កាលកញ្ជិកៈ ជាអសុរកាយថោកទាបជាងគេ ទាំងអស់ ពួកមហាជនក៏នាំគ្នាយកអេចល ដែលធ្វើមរណកាលហើយនោះ ទៅចោលក្នុងព្រៃស្មសានដែលមានដើមស្បូវរណ្តាស ។​ ម្នាលភគ្គវៈ សុនក្ខត្ត-លិច្ឆវិបុត្រ បានឮដំណឹងថា អចេលកោរក្ខត្តិយៈបានធ្វើមរណកាល ដោយ អលសកព្យាធិ ពួកមនុស្សបាននាំយកទៅចោល ឯព្រៃស្មសាន ដែលមាន ដើមស្បូវរណ្តាស ។ ម្នាលភគ្គវៈ លំដាប់នោះឯង សុនក្ខត្តលិច្ឆវិបុត្រ ក៏ដើរ ចូលទៅរក អចេលកោរក្ខត្តិយៈ ក្នុងព្រៃស្មសាន ដែលមានដើមស្បូវរណ្តាស លុះចូលទៅដល់ហើយ​ ក៏យកដៃទះសាកសពអចេលកោរក្ខត្តិយៈ ៣ ដង សួរថា ម្នាលអាវុសោ កោរក្ខត្តិយៈ អ្នកដឹងគតិរបស់ខ្លួនឬទេ ។ ម្នាលភគ្គវៈ សម័យនោះឯង ​សាកសពអចេល កោរក្ខត្តិយៈ យកដៃបោសខ្នងក្រោក ឡើងប្រាប់ថា ម្នាលអាវុសោសុនក្ខត្តិយៈ ខ្ញុំដឹងគតិរបស់ខ្ញុំថា ខ្ញុំបានមកកើត ក្នុងពួកអសុរ ឈ្មោះកាលកញ្ជិកៈហើយ ជាអសុរកាយថោកទាបជាងគេ ទាំងអស់ ដូច្នេះរួចហើយ ក៏ដួលដេកផ្ងារស្រទាង ក្នុងទីនោះទៅវិញ​ ។ ម្នាលភគ្គវៈ គ្រានោះឯង​ សុនក្ខត្តលិច្ឆវិបុត្រ ក៏ចូលមករកតថាគត លុះចូល មកដល់ហើយ ក៏ថ្វាយបង្គំតថាគត រួចអង្គុយក្នុងទីសមគួរ ។ ម្នាលភគ្គវៈ លុះសុនក្ខត្តលិច្ឆវិបុត្រ អង្គុយក្នុងទីសមគួរហើយ តថាគតក៏សួរយ៉ាងនេះថា ម្នាលសុនក្ខត្តៈ អ្នកសម្គាល់សេចក្តីនោះថាដូចម្តេច តថាគតបានប្រារព្ធ ព្យាករនូវអចេលកោរក្ខត្តិយៈ ប្រាប់អ្នកយ៉ាងណាមិញ វិបាកនោះក៏ពិត ដូច្នោះមែន មិនបានទៅជាខុសវិញទេឬ ។ សុនក្ខត្តលិច្ឆវិបុត្រ ក៏ទូលតប មកវិញថា បពិត្រព្រះអង្គដ៏ចម្រើន ព្រះមានព្រះភាគ ទ្រង់​ប្រារព្ធព្យាករនូវ អចេលកោរក្ខត្តិយៈ ប្រាប់ខ្ញុំព្រះអង្គយ៉ាងណា វិបាកនោះ ក៏ពិតដូច្នោះមែន មិនមែនផ្សេងទេ ។ តថាគតសួរថា ម្នាលសុនក្ខត្តៈ អ្នកសម្គាល់សេចក្តីនោះ ថាដូចម្តេច បើហេតុយ៉ាងនេះមានហើយ តើតថាគតឈ្មោះថាបានធ្វើឥទ្ធិ-បាដិហារិយ៍ ជាធម៌ប្រសើរក្រៃលែង ជាងធម៌របស់មនុស្សហើយ ឬមិនមែន បានធ្វើទេ ។ សុនក្ខត្តលិច្ឆវិបុត្រទូលតបថា បពិត្រព្រះអង្គដ៏ចម្រើន កាលបើ ហេតុយ៉ាងនេះ មានហើយឈ្មោះថាព្រះអង្គបានធ្វើឥទ្ធិបាដិហារិយ៍ ជាធម៌ ដ៏ប្រសើរក្រៃលែង ជាងធម៌របស់មនុស្ស ពិតមែនហើយ មិនមែនថា ព្រះអង្គ មិនធ្វើទេ ។ តថាគតនិយាយតបថា ម្នាលមោឃបុរស កាលបើដូច្នោះមែន (ចុះដូចម្តេច) ក៏អ្នកនិយាយនឹងតថាគត ដែលជាអ្នកធ្វើឥទ្ធិបាដិហារិយ៍ ជា ធម៌ដ៏ប្រសើរក្រៃលែង ជាងធម៌របស់មនុស្សយ៉ាងនេះថា បពិត្រព្រះអង្គដ៏ ចម្រើន ព្រះមានព្រះភាគ ពិតជាមិនធ្វើឥទ្ធិបាដិហារិយ៍ ជាធម៌ដ៏ប្រសើរក្រៃ លែងជាងធម៌របស់មនុស្ស ដល់ខ្ញុំព្រះអង្គទេ ម្នាលមោឃបុរស អ្នកចូរមើល ចុះ អំពើនេះ ជាកំហុសរបស់អ្នក ។ ម្នាលភគ្គវៈ ឯសុនក្ខត្តលិច្ឆវិបុត្រ កាល តថាគតស្តីឲ្យយ៉ាងនេះ ក៏គេចចេញចាកធម្មវិន័យនេះបាត់ទៅ ដូចជាសត្វ ដែលទៅកើតក្នុងអបាយ ឬទៅកើតក្នុងនរក ។</p>
        <p><a class='ref km' id='km5' href='#km5'>៥</a>ម្នាលភគ្គវៈ សម័យមួយ តថាគតឋិតនៅក្នុងកូដាគារសាលាក្នុង មហាវ័ន ជិតក្រុងវេសាលី ។ សម័យនោះឯង មានអចេលម្នាក់ឈ្មោះកឡារ-មជ្ឈកៈ នៅអស្រ័យក្នុងក្រុងវេសាលី ជាអ្នកបានលាភនិងយសដ៏ប្រសើរ ក្នុងវិជ្ជគ្រាម ។ ចំណែកវត្តទាំង​ ៧ អចេលនោះក៏បានសមាទានសព្វគ្រប់ថា អាត្មាអញគួរជាអ្នកអាក្រាត មិនត្រូវស្លៀកដណ្តប់សំពត់ដរាបដល់អស់ជីវិត ១ អាត្មាអញគួរប្រព្រឹត្តធម៌ដ៏ប្រសើរ មិនត្រូវសេពមេថុនធម្មដរាបដល់អស់ ជីវិត ១ អាត្មាអញគួរចិញ្ចឹមជីវិតដោយសុរា និងសាច់តែម្យ៉ាង មិនត្រូវ បរិភោគបាយនិងនំដរាបដល់អស់ជីវិត ១ អាត្មាអញមិនត្រូវ បោះបង់ចោល នូវឧទេនចេតិយ​ ខាងកើតក្រុងវេសាលី ១ អាត្មាអញមិនត្រូវបោះបង់ ចោល នូវគោតមកចេតិយ ខាងត្បូងក្រុងវេសាលី​ ១ អាត្មាអញមិនត្រូវបោះបង់ ចោលនូវសត្តម្ពចេតិយ ខាងលិចក្រុងវេសាលី ១ អាត្មាអញមិនត្រូវបោះបង់ ចោលនូវពហុបុត្តកចេតិយ ខាងជើងក្រុងវេសាលី ១ ព្រោះហេតុដែល ប្រព្រឹត្តសមាទាននូវចំណែកវត្តទាំង ៧ នេះហើយ ទើបអចេលនោះ បាននូវ លាភនិងយសដ៏ប្រសើរ ក្នុងវជ្ជិគ្រាម ។ ម្នាលភគ្គវៈ គ្រានោះឯង សុនក្ខត្ត-លិច្ឆវិបុត្រ បានចូលទៅរកអចេលកឡារមជ្ឈកៈ លុះចូលទៅដល់ហើយ ក៏សួរប្រស្នានឹងអចេលកឡារមជ្ឈកៈ ។​ សុនក្ខត្តលិច្ឆវិបុត្រនោះ សួរប្រស្នា​យ៉ាងនោះហើយ អចេលកឡារមជ្ឈកៈ ក៏ឆ្លើយដោះស្រាយប្រស្នានោះមិន រួច កាលបើឆ្លើយ​មិនរួចហើយ ក៏ធ្វើនូវសេចក្តីក្រេវក្រោធផង ប្រទូស្តផង សេចក្តីមិនត្រេកអរផង​ ឲ្យប្រាកដឡើង ។ ម្នាលភគ្គវៈ លំដាប់នោះឯង សុនក្ខត្តលិច្ឆវិបុត្រ មានសេចក្តីត្រិះរិះយ៉ាងនេះថា ឱហ្ន៎ អាត្មាអញបានដេញ ដោលនូវអរហន្តសមណៈ មានសភាពដ៏ល្អ ធ្វើដូចម្តេចហ្ន៎​ អំពើដែលប្រព្រឹត្ត ទៅដើម្បីមិនជាប្រយោជន៍ ដើម្បីសេចក្តីទុក្ខអស់កាលជា​យូរអង្វែង កុំបីមាន ដល់អាត្មាអញឡើយ ។​​ ម្នាលភគ្គវៈ ​លំដាប់នោះ សុនក្ខត្តលិច្ឆវិបុត្រ បាន ចូលមករកតថាគត លុះចូលមកដល់ហើយ ក៏ក្រាបថ្វាយបង្គំតថាគត រួច អង្គុយក្នុងទីសមគួរ ។ ម្នាលភគ្គវៈ លុះសុនក្ខត្តលិច្ឆវិបុត្រ អង្គុយក្នុងទីសម គួរហើយ តថាគតក៏បានពោលពាក្យនេះថា ម្នាលមោឃបុរស អ្នកមិនសម បើមក ប្តេជ្ញាខ្លួនថាជា​សក្យបុត្តិយ៍សោះឡើយ ។ សុនក្ខត្តលិច្ឆវិបុត្តបាន និយាយថា បពិត្រព្រះអង្គដ៏ចម្រើន ព្រោះហេតអ្វី បានជាព្រះមានព្រះភាគ ទ្រង់បន្ទោសខ្ញុំព្រះអង្គយ៉ាងនេះថា ម្នាលមោឃបុរស​ អ្នកមិនសមបើមក ប្តេជ្ញាខ្លួនថា ជាសក្យបុត្តិយ៍សោះឡើយ ។​ តថាគតក៏ត្រឡប់ និយាយទៅ វិញទៀតថា ម្នាលសុនក្ខត្តៈ ក្រែងអ្នកបានចូលទៅរកអចេលកឡារមជ្ឈកៈ ហើយសួរប្រស្នា ឯអចេលកឡារមជ្ឈកៈ លុះដល់សួរប្រស្នាហើយ ក៏រក ឆ្លើយដោះប្រស្នាមិនរួច កាលបើឆ្លើយដោះប្រស្នាមិនរួចហើយ ក៏បានធ្វើនូវ សេចក្តីក្រេវក្រោធផង ប្រទូស្តផង សេចក្តីមិនត្រេកអរផង ឲ្យប្រាកដឡើង អ្នកមានសេចក្តីត្រិះរិះយ៉ាងនេះថា ឱហ្ន៎ អាត្មាអញ បានដេញដោលនូវ ព្រះអរហន្តសមណៈ ដែលមានសភាពដ៏ល្អ ធ្វើដូចម្តេចហ្ន៎ អំពើដែល ប្រព្រឹត្តទៅ ដើម្បីមិនជាប្រយោជន៍ ដើម្បីសេចក្តីទុក្ខអស់កាល ជាយូរអង្វែង កុំបីមានដល់អាត្មាអញឡើយ ដូច្នេះមែនឬ ។ ឯសុនក្ខត្តលិច្ឆវិបុត្រ ក៏ត្រឡប់ ទូលតបថា ព្រះករុណាព្រះអង្គ បពិត្រព្រះអង្គដ៏ចម្រើន ចុះព្រះមានព្រះភាគ ទ្រង់កំណាញ់ព្រះអរហត្តឬអ្វី ។ តថាគតនិយាយថា ម្នាលមោឃ-បុរស តថាគតមិនមែនកំណាញ់ព្រះអរហត្តទេ តែទិដ្ឋិអាក្រក់យ៉ាងនេះ កើតឡើងដល់អ្នកទេតើ អ្នកចូរ​លះបង់នូវទិដ្ឋិអាក្រក់នោះចេញ ទិដ្ឋិអាក្រក់ ដែលប្រព្រឹត្តទៅ ដើម្បីមិនជាប្រយោជន៍ ជាទុក្ខអស់កាលដ៏យូរ កុំបីមាន ដល់អ្នកឡើយ ។ តថាគតនិយាយទៀតថា ម្នាលសុនក្ខត្តៈ​ អ្នកឯងសម្គាល់ នូវអចេលកឡារមជ្ឈកៈណាថា ជាអរហន្តសមណៈ មានសភាពដ៏ប្រសើរ ដូច្នេះ មិនយូរប៉ុន្មាន អចេលនោះ មុខជានឹងត្រឡប់ទៅជាអ្នកស្លៀកសំពត់ មានប្រពន្ធកូន បរិភោគបាយនិងនំ លះបង់ចោលនូវចេតិយទាំងអស់ ដែល មាន​នៅជិតក្រុងវេសាលី នឹងសាបសូន្យចាកយស ហើយធ្វើមរណកាលទៅ ។ ម្នាលភគ្គវៈ លំដាប់នោះឯង អចេលកឡារមជ្ឈកៈ មិនយូរប៉ុន្មាន ត្រឡប់ទៅជាអ្នកស្លៀកសំពត់ មានប្រពន្ធកូនបរិភោគបាយនិងនំ លះបង់នូវ ចេតិយទាំងអស់​ ដែលមាននៅជិតក្រុងវេសាលី ជាអ្នកសាបសូន្យចាកយស ហើយធ្វើមរណកាលទៅដូច្នោះមែន ។ ម្នាលភគ្គវៈ សុនក្ខត្តលិច្ឆវិបុត្រ បាន ឮដំណឹងថា អចេលកឡារមជ្ឈកៈត្រឡប់ទៅជា​អ្នកស្លៀកសំពត់ មានប្រពន្ធ កូនបរិភោគបាយនិងនំ លះបង់ចោលនូវចេតិយទាំងអស់ ដែលមាននៅជិត ក្រុងវេសាលី សាបសូន្យចាកយសហើយធ្វើមរណកាលទៅដែរ ។ ម្នាល ភគ្គវៈ គ្រានោះឯង សុនក្ខត្តលិច្ឆវិបុត្រ ចូលមករកតថាគត លុះចូលមកដល់ ហើយ ក៏ថ្វាយបង្គំតថាគត រួចអង្គុយក្នុងទីសមគួរ​ ។​ ម្នាលភគ្គវៈ លុះ សុនក្ខត្តលិច្ឆវិបុត្រ​ អង្គុយក្នុងទីសមគួរហើយ តថាគតក៏សួរយ៉ាងនេះថា ម្នាលសុនក្ខត្តៈ អ្នកសម្គាល់សេចក្តីនោះ ថាដូចម្តេច តថាគតបានប្រារព្ធ ព្យាករនូវអចេលកឡារមជ្ឈកៈ ប្រាប់អ្នកយ៉ាងណា វិបាកនោះក៏ពិតដូច្នោះ មែន មិនមែនទៅជាផ្សេងវិញទេឬ ។ ឯសុនក្ខត្តលិច្ឆវិបុត្រ បានឆ្លើយតបថា បពិត្រព្រះអង្គដ៏ចម្រើន ព្រះមានព្រះភាគ ទ្រង់ប្រារព្ធព្យាករនូវអចេល កឡារមជ្ឈកៈ ប្រាប់ខ្ញុំព្រះអង្គយ៉ាងណា វិបាកនោះក៏ពិតដូច្នោះមែន មិន មែនទៅ ជាផ្សេងវិញទេ ។ តថាគតក៏និយាយថា ម្នាលសុនក្ខត្តៈ អ្នកសម្គាល់ សេចក្តីនោះថាដូចម្តេច កាលបើហេតុយ៉ាងនេះមានហើយ តើឈ្មោះថា តថាគត បានធ្វើឥទ្ធិបាដិហារិយ៍ ជាធម៌ដ៏ប្រសើរក្រៃលែង ជាធម៌របស់ មនុស្សហើយ ឬថាមិនបានធ្វើទេ ។ សុនក្ខត្តលិច្ឆវិបុត្រ ក៏ទូលតបថា បពិត្រ ព្រះអង្គដ៏ចម្រើន កាលបើហេតុយ៉ាងនេះ មានហើយ ឈ្មោះថាព្រះអង្គបាន ធ្វើឥទ្ធិបាដិហារិយ៍ ជាធម៌ដ៏ប្រសើរក្រៃលែង ជាងធម៌ របស់មនុស្សពិតមែន ហើយ មិនមែនថា ព្រះអង្គមិនធ្វើទេ ។ តថាគតពោលថា​ ម្នាលមោឃបុរស កាលបើហេតុយ៉ាងនោះទេ ចុះដូចម្តេចក៏អ្នកនិយាយនឹងតថាគត ដែលជា អ្នកធ្វើឥទ្ធិបាដិហារិយ៍​ ជាធម៌ដ៏ប្រសើរក្រៃលែងជាងធម៌ របស់មនុស្សយ៉ាង នេះថា បពិត្រព្រះអង្គដ៏ចម្រើន ព្រះមានព្រះភាគមិនធ្វើឥទ្ធិបាដិហារិយ៍ ជា ធម៌ដ៏ប្រសើរ ក្រៃលែងជាងធម៌របស់មនុស្ស ដល់ខ្ញុំព្រះអង្គសោះ ម្នាល មោឃបុរស អ្នកចូរមើលចុះ​អំពើនេះ ជាកំហុសរបស់អ្នកហើយ ។ ម្នាល ភគ្គវៈ ឯសុនក្ខត្តលិច្ឆវិបុត្រ កាលបើតថាគត ស្តីថាឲ្យយ៉ាងនេះ​ ក៏គេចចេញ ចាកធម្មវិន័យនេះបាត់ទៅ ដូចជាសត្វដែលទៅកើតក្នុងអបាយ ឬទៅកើត ក្នុងនរក ។</p>
        <p><a class='ref km' id='km6' href='#km6'>៦</a>ម្នាលភគ្គវៈ សម័យមួយ តថាគតឋិតនៅក្នុងកូដាគារសាលា នាមហាវ័ន ជិតក្រុងវេសាលីឯណោះ ។ សម័យនោះឯង អចេលបាដិកបុត្រ​ នៅអាស្រ័យក្នុងក្រុងវេសាលី ជាអ្នកបានលាភនិងយសដ៏ប្រសើរ ក្នុងវជ្ជិ-គ្រាម ។ អចេលបាដិកបុត្រនោះ ពោលពាក្យក្នុងកណ្តាលបរិសទ្យ ក្នុងក្រុង វេសាលីយ៉ាងនេះថា ព្រះសមណគោតម ជាញាណវាទ (អ្នកពោលដោយ ប្រាជ្ញា) ឯយើងក៏ជាញាណវាទដែរ អ្នកជាញាណវាទ និងអ្នកដែលជា ញាណវាទដូចគ្នា គួរនឹងសម្តែង​ឥទ្ធិបាដិហារិយ៍ ជាធម៌ដ៏ប្រសើរ ក្រៃលែង ជាងធម៌របស់មនុស្សតគ្នា តែព្រះសមណគោតម គួរមកកាន់ទីពាក់កណ្តាល ផ្លូវ ឯយើងក៏គួរតែទៅដល់ទីពាក់កណ្តាលផ្លូវដែរ​ ហើយយើងទាំងពីរនាក់ នោះ នឹងធ្វើនូវឥទ្ធិបាដិហារិយ៍ ជាធម៌ដ៏ប្រសើរក្រៃលែងជាងធម៌របស់ មនុស្ស ក្នុងទីដែលជួបគ្នានោះ បើព្រះសមណគោតម នឹងធ្វើឥទ្ធិបាដិហារិយ៍ ជាធម៌ដ៏ប្រសើរក្រៃលែង​ ជាងធម៌របស់មនុស្សបាន ១ យើងអាចនឹងធ្វើបាន ពីរ បើព្រះសមណគោតមនឹងធ្វើឥទ្ធិបាដិហារិយ៍ ជាធម៌ដ៏ប្រសើរក្រៃលែង ជាងធម៌របស់មនុស្សបានពីរ យើងអាចនឹងធ្វើបាន ៤ បើព្រះសមណគោតម នឹងធ្វើឥទ្ធិបាដិហារិយ៍ ជាធម៌ដ៏ប្រសើរក្រៃលែងជាងធម៌របស់ មនុស្សបាន ៤ យើងអាចនឹងធ្វើបាន ៨ ។​ បើព្រះសមណគោតម នឹងធ្វើឥទ្ធិបាដិហារិយ៍ ជាធម៌ដ៏ប្រសើរក្រៃលែងជាងធម៌របស់មនុស្សបានប៉ុន្មាន ៗ យើងអាចនឹងធ្វើ ឲ្យបានជាទ្វេគុណ ៗ ជាងនោះ ៗ​ ទៅទៀតបាន ដោយប្រការដូច្នេះឯង ​។ ម្នាលភគ្គវៈ ព្រោះហេតុនោះឯង បានជាសុនក្ខត្តលិច្ឆវិបុត្រ ចូលមករក តថាគត លុះចូលមកដល់ហើយ ក៏ថ្វាយបង្គំតថាគត រួចអង្គុយក្នុងទីសមគួរ​ ។ ម្នាលភគ្គវៈ ​លុះសុនក្ខត្តលិច្ឆវិបុត្រ អង្គុយក្នុងទីសមគួរហើយ ក៏បាននិយាយ នឹងតថាគតយ៉ាងនេះថា បពិត្រព្រះអង្គដ៏ចម្រើន អចេលបាដិកបុត្រនៅ អាស្រ័យក្នុងក្រុងវេសាលី ជាអ្នកបានលាភនិងយសដ៏ប្រសើរ ក្នុងវិជ្ជគ្រាម អចេលបាដិកបុត្រនោះ ក៏ពោលក្នុងកណ្តាលបរិស័ទ នាក្រុងវេសាលីយ៉ាង នេះថា ព្រះសមណគោតមជាញាណវាទ ឯយើងក៏ជាញាណវាទដែរ អ្នក ដែលជាញាណវាទ និងអ្នកដែលជាញាណវាទដូចគ្នា គួរនឹងសម្តែងឥទ្ធិ-បាដិហារិយ៏ ជាធម៌ប្រសើរក្រៃលែង ជាងធម៌របស់មនុស្សតគ្នា តែព្រះ សមណគោតមគួរមកកាន់ទីពាក់កណ្តាលផ្លូវ ឯយើងក៏គួរទៅកាន់ទីពាក់ កណ្តាលផ្លូវដែរ ហើយយើងទាំងពីរនាក់នោះ នឹងធ្វើឥទ្ធិបាដិហារិយ៍ ជាធម៌ ដ៏ប្រសើរក្រៃលែង ជាងធម៌របស់មនុស្ស​ ក្នុងទីដែលជួបគ្នានោះ បើព្រះ សមណគោតម និងធ្វើឥទ្ធិបាដិហារិយ៍ ជាធម៌ដ៏ប្រសើរក្រៃលែង ជាងធម៌ របស់មនុស្សបាន​ ១ យើងអាចនឹងធ្វើបាន ២ ។ សេចក្តីបំប្រួញ ។ យើងអាច នឹងធ្វើឲ្យជាទ្វេគុណ ៗ ជាងនោះ ៗ ទៅទៀតបាន ។ ម្នាលភគ្គវៈ កាលបើ សុនក្ខត្តលិច្ឆវិបុត្រ ពោលពាក្យយ៉ាងនេះហើយ តថាគតក៏និយាយនឹង សុនក្ខត្តលិច្ឆវិបុត្រយ៉ាងនេះថា ម្នាលសុនក្ខត្តៈ អចេលបាដិកបុត្រ បើមិន លះបង់វាចានោះ មិនលះបង់ចិត្តនោះ មិនលះបង់ទិដ្ឋិនោះចេញទេ ក៏មិនគួរ នឹងមក កាន់ទីចំពោះមុខតថាគតឡើយ បើប្រសិនជា អចេលបាដិកបុត្រ នោះ តាំងចិត្តយ៉ាងនេះថា អាត្មាអញមិនលះបង់វាចានោះ មិនលះបង់ចិត្ត នោះ មិនលះបង់ទិដ្ឋិនោះចេញហើយ គប្បីទៅកាន់ទីចំពោះមុខ នៃព្រះ សមណគោតមដូច្នេះ ក្បាលរបស់អចេលបាដិកបុត្រនោះ មុខជានឹងធ្លាក់ ចុះ ។ សុនក្ខត្តលិច្ឆវិបុត្រក៏និយាយទៀតថា បពិត្រព្រះអង្គដ៏ចម្រើន សូម ព្រះមានព្រះភាគរក្សានូវវាចានុ៎ះ សូមព្រះសុគតរក្សានូវវាចានុ៎ះ​ ។ តថាគត និយាយថា ម្នាលសុនក្ខត្តៈ ព្រោះហេតុអ្វីបានជាអ្នកនិយាយនឹងតថាគត យ៉ាងនេះថា បពិត្រព្រះអង្គដ៏ចម្រើន សូមព្រះមានព្រះភាគរក្សានូវវាចានុ៎ះ សូមព្រះសុគតរក្សាវាចានុ៎ះ​ ។ សុនក្ខត្តលិច្ឆវិបុត្រទូលតបថា បពិត្រព្រះអង្គ ដ៏ចម្រើន ព្រះមានព្រះភាគ បានពោលនូវ វាចានុ៎ះ ដោយដាច់ខាតដូច្នេះថា អចេលបាដិកបុត្រ បើមិនលះបង់វាចានោះ មិនលះបង់ចិត្តនោះ មិនលះ បង់ទិដ្ឋិនោះចេញទេ មិនគួរនឹងមកកាន់ទីចំពោះមុខតថាគតបានឡើយ បើ ប្រសិនជា អចេលបាដិកបុត្រនោះ តាំងចិត្តយ៉ាងនេះថា អាត្មាអញមិនលះ បង់វាចានោះ មិនលះបង់ចិត្តនោះ មិនលះបង់ទិដ្ឋិនោះចេញ ហើយគប្បី ទៅកាន់ទីចំពោះមុខ នៃព្រះសមណគោតមដូច្នេះ ក្បាលរបស់អចេល-បាដិកបុត្រនោះ មុខជានឹងធ្លាក់ចុះ ។ បពិត្រព្រះអង្គដ៏ចម្រើន ប្រសិនបើ អចេលបាដិកបុត្រនឹងមក​កាន់ទីចំពោះព្រះភក្រ្តនៃ ព្រះមានព្រះភាគ ដោយ រូបប្លែកបាន ពាក្យរបស់ព្រះមានព្រះភាគនោះ នឹងត្រឡប់ទៅជា ពាក្យ មុសាវិញ ។ តថាគតក៏និយាយទៀតថា ម្នាលសុនក្ខត្តៈ វាចាណា មាន ដំណើរ​ បែកជាពីរផ្លូវ តថាគតគប្បីពោលវាចានោះដែរឬទេ ។​ សុនក្ខត្ត-លិច្ឆវិបុត្រ ក៏ទូលតបថា បពិត្រព្រះអង្គដ៏ចម្រើន ព្រះមានព្រះភាគ ទ្រង់បាន កំណត់ជ្រាបចិត្តរបស់អចេលបាដិកបុត្រ ដោយព្រះហឫទ័យរបស់ព្រះអង្គ ថា អចេលបាដិកបុត្រ​ បើមិនលះបង់វាចានោះ មិនលះបង់ចិត្តនោះ មិនលះ បង់ទិដ្ឋិនោះចេញទេ មិនគួរនឹងមកកាន់ទីចំពោះមុខតថាគត បានឡើយ បើប្រសិនជា អចេលបាដិកបុត្រនោះ តាំងចិត្តយ៉ាងនេះថា​អាត្មាអញមិន លះបង់វាចានោះ មិនលះបង់ចិត្តនោះ មិនលះបង់ទិដ្ឋិនោះ ហើយគប្បីទៅ កាន់ទីចំពោះមុខ នៃព្រះសមណគោតមដូច្នេះ ក្បាលរបស់អចេលបាដិក-បុត្រនោះ មុខជានឹងធ្លាក់ចុះ ដូច្នេះឬ ឬក៏ទេវតាទាំងឡាយមកក្រាបបង្គំទូល សេចក្តីនុ៎ះ ចំពោះព្រះមានព្រះភាគថា បពិត្រព្រះអង្គដ៏ចម្រើន អចេល-បាដិកបុត្រ បើមិនលះបង់វាចានោះមិនគួរនឹង ។ បេ ។ ក្បាលរបស់អចេល-បាដិកបុត្រនោះមុខជានឹងធ្លាក់ចុះ ។ តថាគតពោលថា ម្នាលសុនក្ខត្តៈ តថាគតបានកំណត់ដឹងចិត្តរបស់អចេលបាដិកបុត្រ ដោយចិត្តរបស់តថាគត ថា អចេលបាដិកបុត្របើមិនលះបង់វាចានោះ មិនលះបង់ចិត្តនោះ មិនគួរ នឹង ។ បេ ។ ក្បាលរបស់ អចេលបាដិកបុត្រនោះមុខជានឹងធ្លាក់ចុះដូច្នេះផង ទាំងពួកទេវតាក៏ប្រាប់ដំណើរនុ៎ះ ដល់ តថាគតថា បពិត្រព្រះអង្គដ៏ចម្រើន អចេលបាដិកបុត្រ បើមិនលះបង់វាចានោះ មិនគួរនឹង ។ បេ ។ ក្បាលរបស់ អចេលបាដិកបុត្រនោះ​​​​មុខជានឹងធ្លាក់ចុះដូច្នេះផង ។ មិនតែប៉ុណ្ណោះ បុរស ឈ្មោះអជិត ជាសេនាបតីរបស់ពួកស្តេចលិច្ឆវី ទើបនឹងធ្វើមរណកាលថ្មី ៗ ទៅ កើតក្នុងពួកទេវតាជាន់តាវត្តិង្ស ឯអជិតសេនាបតីនោះ ក៏ចូលមករក តថាគត​ហើយ ប្រាប់យ៉ាងនេះថា បពិត្រព្រះអង្គដ៏ចម្រើន អចេលបាដិក-បុត្រ ឥតមានសេចក្តីអៀនខ្មាស បពិត្រព្រះអង្គដ៏ចម្រើន អចេលបាដិកបុត្រ តែងពោលពាក្យកុហក បពិត្រព្រះអង្គដ៏ចម្រើន អចេលបាដិកបុត្របាន ទាយឲ្យខ្ញុំព្រះអង្គថា អជិតសេនាបតី របស់ពួកស្តេចលិច្ឆវីក្នុងវជ្ជិគ្រាមទៅ កើតក្នុងមហានរកដូច្នេះ បពិត្រព្រះអង្គដ៏ចម្រើន ខ្ញុំព្រះអង្គមិនមែនទៅកើត ក្នុងមហានរកឡើយ បានទៅកើតក្នុងពួកទេវតាជាន់តាវត្តិង្សទេតើ បពិត្រ ព្រះអង្គដ៏ចម្រើន អចេលបាដិកបុត្រ​ឥតមានសេចក្តីអៀនខ្មាស់ទេ បពិត្រ ព្រះអង្គដ៏ចម្រើន អចេលបាដិកបុត្រតែងពោលពាក្យកុហក បពិត្រព្រះអង្គ ដ៏ចម្រើន អចេលបាដិកបុត្របើមិនលះបង់វាចានោះ​ មិនគួរនឹង ។ បេ ។​ ក្បាលរបស់អចេលបាដិកបុត្រ នោះមុខជានឹងធ្លាក់ចុះមិនខាន ។ ម្នាល សុនក្ខត្តៈ​ តថាគតបានកំណត់ដឹងចិត្តរបស់អចេលបាដិកបុត្រ ដោយចិត្តថា អចេលបាដិកបុត្រ​បើមិនលះបង់វាចានោះ មិនលះបង់ចិត្តនោះ មិនលះបង់ ទិដ្ឋិនោះចេញទេ មិនគួរនឹងមកកាន់ទីចំពោះមុខតថាគតឡើយ បើប្រសិន ជាអចេលបាដិកបុត្រតាំងចិត្តយ៉ាងនេះថា អាត្មាអញមិនលះបង់វាចានោះ មិនលះបង់ចិត្តនោះ មិនលះបង់ទិដ្ឋិនោះចេញ ហើយគប្បីទៅកាន់ទីចំពោះ ព្រះភក្រ្តនៃព្រះសមណគោតមដូច្នេះ ក្បាលរបស់អចេលបាដិកបុត្រនោះ មុខជានឹងធ្លាក់ចុះដូច្នេះផង ទាំងពួកទេវតាក៏ប្រាប់ដំណើរនុ៎ះ ដល់តថាគត ថា បពិត្រព្រះអង្គដ៏ចម្រើន អចេលបាដិកបុត្រ បើមិនលះបង់វាចានោះមិន លះបង់ចិត្តនោះ មិនលះបង់ទិដ្ឋិនោះចេញទេ មិនគួរនឹងមកកាន់ទីចំពោះ ព្រះភក្រ្ត នៃព្រះមានព្រះភាគបានឡើយ បើប្រសិនជាអចេលបាដិកបុត្រ នោះតាំងចិត្តយ៉ាងនេះថា អាត្មាអញមិនលះបង់វាចានោះ មិនលះបង់ចិត្ត នោះ មិនលះបង់ទិដ្ឋិនោះចេញ ហើយគប្បីទៅកាន់ទីចំពោះ ព្រះភក្រ្ត​ព្រះសមណគោតម ក្បាលរបស់អចេលបាដិកបុត្រនោះ មុខជានឹងធ្លាក់ចុះ ដូច្នេះផង ។ ម្នាលសុនក្ខត្តៈ ចំណែកខាងតថាគតត្រាច់ទៅដើម្បីបិណ្ឌបាត ក្នុងក្រុងវេសាលី លុះដល់វេលាបច្ឆាភត្ត តថាគតត្រឡប់ពីបិណ្ឌបាតមក ក៏ចូលសំដៅទៅត្រង់អារាមរបស់អចេលបាដិកបុត្រ ដើម្បីនៅសម្រាកក្នុង វេលាថ្ងៃ ម្នាលសុនក្ខត្តៈ ឥឡូវនេះ អ្នកចង់ប្រាប់នូវរឿងណា អ្នកចូរប្រាប់ នូវរឿងនោះមកចុះ ។</p>
        <p><a class='ref km' id='km7' href='#km7'>៧</a>ម្នាលភគ្គវៈ គ្រានោះឯង តថាគតស្លៀកស្បង់ប្រដាប់បាត្រនិងចីវរ ក្នុងវេលា ព្រឹកព្រហាម ចូលបិណ្ឌបាតក្នុងក្រុងវេសាលី លុះចូលទៅបិណ្ឌ-បាតក្នុងក្រុងវេសាលីហើយ ត្រឡប់ពីបិណ្ឌបាតមកវិញ ក្នុងវេលាក្រោយភត្ត ក៏ចូលសំដៅទៅត្រង់អារាម របស់អចេលបាដិកបុត្រ ដើម្បីនៅសម្រាកក្នុង វេលាថ្ងៃ ។ ម្នាលភគ្គវៈ លំដាប់នោះឯង សុនក្ខត្តលិច្ឆវិបុត្រ ជាអ្នកចូលទៅ កាន់ក្រុងវេសាលី ដោយប្រញាប់ប្រញាល់ហើយ ក៏ចូលទៅរកពួកលិច្ឆវី ដែលមានកេរ្តិ៍ឈ្មោះប្រាកដជាងគេ លុះចូលទៅដល់ហើយ ក៏និយាយនឹង ពួកលិច្ឆវីដែលមានកេរ្តិ៍ឈ្មោះប្រាកដជាងគេ យ៉ាងនេះថា ម្នាលអាវុសោ ទាំងឡាយ ព្រះមានព្រះភាគនុ៎ះ ទ្រង់ពុទ្ធដំណើរទៅបិណ្ឌបាត ក្នុងក្រុង វេសាលី ព្រះអង្គត្រឡប់ពីបិណ្ឌបាតមកវិញ ក្នុងវេលាក្រោយភត្ត ក៏ចូល សំដៅទៅត្រង់អារាមរបស់ អចេលបាដិកបុត្រ ដើម្បីនៅសម្រាកក្នុងវេលាថ្ងៃ បពិត្រអ្នកមានអាយុទាំងឡាយ អ្នកទាំងឡាយចូរអញ្ជើយទៅ បពិត្រអ្នក មានអាយុទាំងឡាយ អ្នកទាំងឡាយចូរអញ្ជើញ ទៅ ដ្បិតឥទ្ធិបាដិហារិយ៍ ជាធម៌ដ៏ប្រសើរក្រៃលែង ជាងធម៌របស់មនុស្សនៃសមណៈ ទាំងឡាយមាន សភាពដ៏ល្អ មុខជានឹងមានមិនខាន ។ ម្នាលភគ្គវៈ គ្រានោះឯង ពួកលិច្ឆវី ដែលមានកេរ្តិ៍ឈ្មោះប្រាកដជាងគេ ក៏ប្រឹក្សាគ្នាដូច្នេះថា ម្នាលគ្នាយើង បាន ឮថា ឥទ្ធិបាដិហារិយ៍​ ជាធម៌ដ៏ប្រសើរក្រៃលែង ជាងធម៌របស់មនុស្ស របស់ សមណៈ ទាំងឡាយមានសភាពដ៏ល្អ មុខជានឹងមានមិនខាន ម្នាលគ្នាយើង បើដូច្នោះមានតែយើងទាំងឡាយ នាំគ្នាទៅមើល ។ ឯសុនក្ខត្តលិច្ឆវិបុត្រ ក៏ដើរចូលទៅរកពួកព្រាហ្មណមហាសាល និងគហបតី អ្នកសន្សំទ្រព្យ សមណព្រាហ្មណ៍ដែលមានលទ្ធិផ្សេង ៗ មានកេរ្តិ៍ឈ្មោះប្រាកដជាងគេ លុះ ចូលទៅដល់ហើយ បាននិយាយទៅនឹងសមណព្រាហ្មណ៍ ដែលមានលទ្ធិ ផ្សេង ៗ មានកេរ្តិ៍ឈ្មោះប្រាកដ​ ជាងគេដូច្នេះថា ម្នាលអាវុសោទាំងឡាយ ព្រះមានព្រះភាគនុ៎ះ ទ្រង់ពុទ្ធដំណើរទៅបិណ្ឌបាតក្នុងក្រុងវេសាលី ព្រះអង្គ ត្រឡប់ពីបិណ្ឌបាតមកវិញ ក្នុងវេលាក្រោយភត្ត ក៏ចូលសំដៅទៅត្រង់ អារាមរបស់អចេលបាដិកបុត្រ ​ដើម្បីនៅសម្រាកក្នុងវេលាថ្ងៃ នែអ្នកមាន អាយុទាំងឡាយ អ្នកទាំងឡាយ ចូរអញ្ជើញទៅ នែអ្នកមានអាយុទាំងឡាយ អ្នកទាំងឡាយចូរអញ្ជើញទៅ ដ្បិតឥទ្ធិបាដិហារិយ៍ ជាធម៌ដ៏ប្រសើរក្រៃលែង ជាងធម៌របស់មនុស្ស​ នៃសមណៈទាំងឡាយ​ មានសភាពដ៏ល្អ មុខជានឹង មានមិនខាន ។ ម្នាលភគ្គវៈ លំដាប់នោះឯង ពួកសមណព្រាហ្មណ៍ ដែល មានលទ្ធិផ្សេង ៗ មានកេរ្តិ៍ឈ្មោះប្រាកដជាងគេ ក៏ប្រឹក្សាគ្នាដូច្នេះថា ម្នាល គ្នាយើង បានឮថា ឥទ្ធិបាដិហារិយ៍ ជាធម៌ដ៏ប្រសើរក្រៃលែង ជាងធម៌របស់ មនុស្ស នៃសមណៈទាំងឡាយ មានសភាពដ៏ល្អ​ មុខជានឹនមានមិនខាន ម្នាលគ្នាយើង បើដូច្នោះ មានតែពួកយើងនាំគ្នាទៅមើល ។ ម្នាលភគ្គវៈ លំដាប់នោះឯង ពួកលិច្ឆវី​ ដែលមានកេរ្តិ៍ឈ្មោះប្រាកដជាងគេ និងពួក ព្រាហ្មណមហាសាល និងគហបតីអ្នកសន្សំទ្រព្យ និងពួកសមណព្រាហ្មណ៍ មានលទ្ធិផ្សេង ៗ ​សុទ្ធតែមានកេរ្តិ៍ឈ្មោះប្រាកដជាងគេ បាននាំ គ្នាចូលទៅ កាន់អារាម របស់អចេលបាដិកបុត្រ​ ។ ម្នាលភគ្គវៈ បរិស័ទនោះ មាន ប្រមាណច្រើនរយច្រើនពាន់នាក់ ។ ម្នាលភគ្គវៈ អចេលបាដិកបុត្រ បានឮ ដំណឹងថាពួកស្តេចលិច្ឆវី សុទ្ធតែមានកេរ្តិ៍ឈ្មោះប្រាកដជាងគេ បានមក ហើយ ពួកព្រាហ្មណមហាសាល និងគហបតីអ្នកសន្សំទ្រព្យ និងសមណ-ព្រាហ្មណ៍មានលទ្ធិផ្សេង ៗ សុទ្ធតែមាន​កេរ្តិ៍ឈ្មោះប្រាកដជាងគេ ក៏បានមក ដែរ ព្រះសមណគោតម ក៏គង់សម្រាកព្រះអង្គ នៅវេលាថ្ងៃ ក្នុងអារាមរបស់ អាត្មាអញ ។ អចេលបាដិកបុត្រនោះ លុះឮដំណឹងហើយ ក៏កើតភ័យរន្ធត់ ព្រឺព្រួចអស់ទាំងរោម ។ ម្នាលភគ្គវៈ លំដាប់នោះឯង លុះអចេល-បាដិកបុត្រ កើតមានភ័យតក់ស្លុតព្រឺព្រួចរោមហើយ ក៏ចូលទៅឯតិណ្ឌុកខានុបរិព្វាជ-ការាម ។ ម្នាលភគ្គវៈ​ បរិស័ទនោះបានឮដំណឹងថា អចេលបាដិកបុត្រ កើតមានភ័យ តក់ស្លុតព្រឺព្រួចរោមហើយ ក៏ចូលទៅឯតិណ្ឌុកខានុបរិព្វាជ-ការាម ។ ម្នាលភគ្គវៈ វេលានោះឯង បរិស័ទនោះ ហៅបុរសម្នាក់មកថា នែបុរសដ៏ចម្រើន អ្នកចូរមកនេះ អ្នកចូលទៅរកអចេលបាដិកបុត្រក្នុង តិណ្ឌុកខានុបរិព្វាជការាម លុះចូលទៅដល់ហើយ ចូរនិយាយនឹងអចេល-បាដិកបុត្រយ៉ាងនេះថា នែអាវុសោបាដិកបុត្រ ចូរអ្នកត្រឡប់ទៅវិញ ព្រោះ ពួកស្តេចលិច្ឆវី សុទ្ធតែមានកេរ្តិ៍ឈ្មោះប្រាកដជាងគេ បាននាំគ្នាមកហើយ ពួកព្រាហ្មណមហាសាល ពួកគហបតីអ្នកសន្សំទ្រព្យ និងពួកសមណ-ព្រាហ្មណ៍មានលទ្ធផ្សេង​ ៗ សុទ្ធតែមានកេរ្តិ៍ឈ្មោះប្រាកដជាងគេ ក៏បាននាំ គ្នាមកដែរ ទាំងព្រះសមណគោតមសោត ក៏នៅគង់សម្រាកព្រះអង្គនៅ វេលាថ្ងៃ ក្នុងអារាមរបស់អ្នកមានអាយុ នែអាវុសោបាដិកបុត្រ ចំណែកអ្នក បានពោលវាចានេះ ក្នុងកណ្តាលបរិស័ទក្នុងក្រុងវេសាលីថា សមណ-គោតមជាញាណវាទ យើងក៏ជាញាណវាទដែរ ចំណែកបុគ្គលជាញាណ-វាទ គួរសម្តែងឥទ្ធិបាដិហារិយ៍ ជាធម៌ដ៏ប្រសើរក្រៃលែងជាងធម៌របស់មនុស្ស មួយអន្លើដោយបុគ្គលជាញាណវាទដូចគ្នា ព្រះសមណគោតម​ គួរមកកាន់ ទីពាក់កណ្តាលផ្លូវ ឯយើង​ក៏គួរទៅកាន់ទីពាក់កណ្តាលផ្លូវដែរ យើងទាំងពីរ នាក់នោះ នឹងធ្វើឥទ្ធិបាដិហារិយ៍ ជាធម៌ដ៏ប្រសើរក្រៃលែងជាងធម៌ របស់ មនុស្សក្នុងទីដែលជួបគ្នានោះ បើព្រះសមគោតមនឹងធ្វើឥទ្ធិបាដិហារិយ៍ ជា ធម៌ដ៏ប្រសើរក្រៃលែងជាងធម៌របស់ មនុស្សបាន ១ យើងអាចនឹងធ្វើបាន ២ បើព្រះសមណគោតម នឹងធ្វើឥទ្ធិបាដិហារិយ៍ ជាធម៌ដ៏ប្រសើរក្រៃលែងជាង ធម៌របស់មនុស្សបាន​ ២ យើងអាចនឹងធ្វើបាន​ ៤​ បើព្រះសមណគោតម​នឹង ធ្វើឥទ្ធិបាដិហារិយ៍ ជាធម៌ដ៏ប្រសើរក្រៃលែង ជាងធម៌របស់មនុស្សបាន ៤ យើងអាចនឹងធ្វើបាន ៨ បើព្រះសមណគោតម​ នឹងធ្វើឥទ្ធិបាដិហារិយ៍ជាធម៌ ដ៏ប្រសើរក្រៃលែងជាងធម៌ របស់មនុស្សបានប៉ុន្មាន ៗ យើងអាចនឹងធ្វើឲ្យ បានជាទ្វេគុណ ៗ ជាងនោះ ៗ ទៅទៀតដូច្នេះឯង ម្នាលអាវុសោបាដិបុត្រ អ្នកចូរត្រឡប់ទៅកាន់ទីពាក់កណ្តាលផ្លូវចុះ ព្រះសមណគោតម ទ្រង់ពុទ្ធ ដំណើរមកដល់មុនគេទាំងអស់ ហើយគង់សម្រាកនៅវេលាថ្ងៃ ក្នុងអារាម របស់អ្នកមានអាយុ ។ ម្នាលភគ្គវៈ បុរសនោះទទួលពាក្យបរិស័ទនោះថា អើអ្នកដ៏ចម្រើន ហើយក៏ចូលទៅរកអចេលបាដិកបុត្រ ក្នុងតិណ្ឌុកខានុ-បរិព្វាជការាម លុះចូលទៅដល់ហើយ បាននិយាយនឹងអចេលបាដិកបុត្រ យ៉ាងនេះថា ម្នាលអាវុសោបាដិកបុត្រ ចូរអ្នកត្រឡប់ទៅវិញ ព្រោះពួកស្តេច លិច្ឆវី សុទ្ធតែមានកេរ្តិ៍ឈ្មោះប្រាកដជាងគេ បាននាំគ្នាមកហើយ ពួក ព្រាហ្មណមហាសាល សុទ្ធតែមានកេរ្តិ៍ឈ្មោះប្រាកដជាងគេ ក៏បាននាំគ្នាមក ដែរ ។ បេ ។ ម្នាលអាវុសោ​បាដិកបុត្រ អ្នកចូរទៅកាន់ទីពាក់កណ្តាលផ្លូវ ព្រះសមណគោតម ទ្រង់ពុទ្ធដំណើរមកដល់មុនគេទាំងអស់ហើយ គង់ សម្រាកព្រះអង្គនៅវេលាថ្ងៃ ក្នុងអារាមរបស់អ្នកមានអាយុ ។​ ម្នាលភគ្គវៈ កាលបើបុរសនោះ និយាយយ៉ាងនេះហើយ អចេលបាដិកបុត្រ ឆ្លើយថា ម្នាលអ្នកមានអាយុ ខ្ញុំនឹងទៅ ម្នាលអ្នកមានអាយុ ខ្ញុំនឹងទៅ ហើយក៏អង្គុយ ជ្រប់នៅត្រង់ទីនោះឯង មិនអាចក្រោកអំពីអាសនៈបានឡើយ ។​ ម្នាល ភគ្គវៈ ទើបបុរសនោះ និយាយនឹងអចេលបាដិកបុត្រយ៉ាងនេះថា ម្នាល អាវុសោបាដិបុត្រ គូទអ្នកជាប់នៅនឹងតាំងរបស់អ្នកឬ ឬតាំងជាប់ស្អិតនៅ នឹងគូទរបស់អ្នក បានជាអ្នកគ្រាន់តែនិយាយថា ម្នាលអ្នកមានអាយុ ខ្ញុំនឹង ទៅ ម្នាលអ្នកមានអាយុ ខ្ញុំនឹងទៅ ដូច្នេះហើយ ក៏នៅតែអង្គុយសំកុកត្រង់ កន្លែងនោះដដែល មិនអាចក្រោកអំពីអាសនៈបាន ។ ម្នាលភគ្គវៈ អចេល-បាដិកបុត្រ បើទុកជាបុរសនោះនិយាយយ៉ាងនេះ ក៏នៅតែនិយាយថា ម្នាល អាវុសោ ខ្ញុំនឹងទៅ ម្នាលអាវុសោ ខ្ញុំនឹងទៅដូច្នេះ ហើយក៏នៅតែអង្គុយជ្រប់​ ត្រង់កន្លែងនោះដដែល មិនអាចក្រោកអំពីអាសនៈបានឡើយ​ ។ ម្នាលភគ្គវៈ កាលណាបុរសនោះដឹងថា អចេលបាដិកបុត្រនេះ បរាជ័យហើយនៅតែ និយាយថា ម្នាលអាវុសោ ខ្ញុំនឹងទៅ ម្នាលអាវុសោ ខ្ញុំនឹងទៅ ដូច្នេះហើយក៏ នៅតែអង្គុយជ្រប់ ត្រង់កន្លែងនោះដដែល មិនអាចក្រោកអំពីអាសនៈបាន ឡើយ កាលនោះ បុរសនោះក៏ត្រឡប់មកកាន់ បរិស័ទនោះវិញ ហើយប្រាប់ យ៉ាងនេះថា ម្នាលអ្នកដ៏ចម្រើន អចេលបាដិបុត្រនេះ បរាជ័យហើយ ក៏នៅ តែនិយាយថា ម្នាលអាវុសោ ខ្ញុំនឹងទៅ ម្នាលអាវុសោ ខ្ញុំនឹងទៅ ដូច្នេះហើយ ក៏នៅតែអង្គុយជ្រប់ ត្រង់កន្លែងនោះដដែល មិនអាចក្រោកអំពីអាសនៈ បាន ឡើយ ។​ ម្នាលភគ្គវៈ កាលបើបុរសនោះ និយាយយ៉ាងនេះហើយ តថាគត បាន និយាយនឹងបរិស័ទនោះដូច្នេះថា ម្នាលអ្នកមានអាយុ អចេលបាដិបុត្រ បើមិនលះបង់ វាចានោះ មិនលះបង់ចិត្តនោះ មិនលះបង់ទិដ្ឋិនោះចេញទេ មិនគួរនឹងមកកាន់ទីចំពោះ មុខតថាគតឡើយ ប្រសិនបើអចេលបាដិកបុត្រ នោះ តាំងចិត្តយ៉ាងនេះថា អត្មាអញ មិនលះបង់វាចានោះ មិនលះបង់ចិត្ត នោះ មិនលះបង់ទិដ្ឋិនោះចេញឡើយ ហើយទៅកាន់ទីចំពោះព្រះភក្រ្ត នៃ ព្រះសមណគោតមឲ្យបានដូច្នេះ ក្បាលរបស់អចេលបាដិកបុត្រនោះ មុខ ជានឹងធ្លាក់ចុះមិនខាន ។</p>
        <p>ចប់ បឋមភាណវារៈ ។</p>

        <p><a class='ref km' id='km8' href='#km8'>៨</a>ម្នាលភគ្គវៈ លំដាប់នោះឯង លិច្ឆវីមហាមាត្យម្នាក់ក្រោកអំពី អាសនៈ ហើយនិយាយនឹងបរិស័ទនោះយ៉ាងនេះថា នែអ្នកដ៏ចម្រើន បើ ដូច្នោះអ្នកទាំងឡាយ ចូររង់ចាំ មួយរំពេចសិន ទម្រាំខ្ញុំទៅ ក្រែងជួនជាខ្ញុំ អាចនាំអចេលបាដិកបុត្រ មកកាន់បរិស័ទនេះបាន ។ ម្នាលភគ្គវៈ ទើបលិច្ឆវី មហាមាត្យនោះ ចូលទៅរកអចេលបាដិកបុត្រ ក្នុងតិណ្ឌុកខានុបរិព្វាជ-ការាម លុះចូលទៅដល់ហើយ បាននិយាយនឹងអចេលបាដិកបុត្រយ៉ាង នេះថា ម្នាលអាវុសោបាដិបុត្រ ចូរអ្នកត្រឡប់ទៅវិញ ការដែលអ្នកត្រឡប់ ទៅវិញប្រសើរជាង ព្រោះពួកជនដែលមានកេរ្តិ៍ឈ្មោះប្រាកដជាងគេ បាននាំ គ្នាទៅអស់ហើយ ។ សេចក្តីបំព្រួញ ។ ទាំងព្រះសមណគោតមសោត ក៏គង់ សម្រាកព្រះអង្គនៅវេលាថ្ងៃ​ក្នុងអារាម របស់អ្នកមានអាយុ ម្នាលអាវុសោ បាដិកបុត្រ ឯអ្នកក៏បាននិយាយសម្តីនេះ ក្នុងកណ្តាលបរិស័ទ ក្នុងក្រុង វេសាលីថា ព្រះសមណគោតមជាញាណវាទ ឯយើងក៏ជា ញាណវាទដែរ ។ បេ ។ យើងអាចនឹងធ្វើឲ្យជាទ្វេគុណ ៗ ជាងនោះ ៗ ទៀតបានដូច្នេះ ម្នាល អាវុសោបាដិកបុត្រ ចូរអ្នកត្រឡប់ទៅកាន់ទីពាក់កណ្តាលផ្លូវចុះ ព្រះ សមណគោតម ទ្រង់ពុទ្ធដំណើរមកដល់មុនគេទាំងអស់ ហើយគង់សម្រាក ព្រះអង្គនៅវេលាថ្ងៃ ក្នុងអារាមរបស់អ្នកមានអាយុ ម្នាលអាវុសោបាដិកបុត្រ មួយវិញទៀត ព្រះសមណគោតមបានត្រាស់ព្រះវាចានេះ ក្នុងកណ្តាល បរិស័ទថា អចេលបាដិកបុត្រ បើមិនលះបង់វាចានោះ ។ បេ ។ ក្បាលរបស់ អចេលបាដិបុត្រនោះ មុខជានឹងធ្លាក់ចុះមិនខានឡើយ នែអាវុសោបាដិបុត្រ អ្នកចូរត្រឡប់ទៅវិញចុះ យើងនឹងឲ្យជ័យជម្នះដល់អ្នក នឹងឲ្យព្រះសមណ-គោតមចាញ់វិញ ព្រោះការដែលអ្នកហ៊ានត្រឡប់ទៅវិញប៉ុណ្ណោះ ។ ម្នាល ភគ្គវៈ កាលបើលិច្ឆវីមហាមាត្យនោះនិយាយយ៉ាងនេះហើយ អចេលបាដិក-បុត្រ ក៏និយាយថា ម្នាលអាវុសោ ខ្ញុំនឹងទៅ ម្នាលអាវុសោ ខ្ញុំនឹងទៅដូច្នេះ ហើយក៏នៅអង្គុយ ជ្រប់ត្រង់កន្លែងនោះដដែល មិនអាចក្រោកអំពីអាសនៈ បានឡើយ ។ ម្នាលភគ្គវៈ ទើបលិច្ឆវីមហាមាត្យនោះនិយាយនឹងអចេល-បាដិកបុត្រយ៉ាងនេះថា នែអាវុសោបាដិកបុត្រ គូទអ្នកជាប់ស្អិតនៅនឹងតាំង របស់អ្នកឬ ឬតាំងជាប់ស្អិតនៅនឹងគូទរបស់អ្នក បានជាអ្នកនិយាយថា ម្នាល អាវុសោ ខ្ញុំនឹងទៅ ម្នាលអាវុសោ ខ្ញុំនឹងទៅដូច្នេះ ហើយក៏នៅតែអង្គុយជ្រប់ ត្រង់កន្លែងនោះដដែល មិនអាចក្រោកអំពីអាសនៈបានឡើយ ។ ម្នាលភគ្គវៈ អចេលបាដិកបុត្រ បើទុកជាលិច្ឆវីមហាមាត្យនិយាយយ៉ាងនេះក្តី ក៏នៅតែ និយាយថា ម្នាលអាវុសោ ខ្ញុំនឹងទៅ ម្នាលអាវុសោ ខ្ញុំនឹងទៅដូច្នេះ ហើយក៏ នៅតែអង្គុយជ្រប់ ត្រង់កន្លែងនោះដដែល មិនអាចក្រោកអំពីអាសនៈបាន ឡើយ ។ ម្នាលភគ្គវៈ កាលណាលិច្ឆវីមហាមាត្យបានដឹងច្បាស់ថា អចេល-បាដិកបុត្រនេះបរាជ័យហើយ ក៏នៅតែនិយាយថា ម្នាលអាវុសោ ខ្ញុំនឹងទៅ ម្នាលអាវុសោ ខ្ញុំនឹងទៅដូច្នេះ ហើយក៏នៅតែអង្គុយ ជ្រប់ត្រង់កន្លែងនោះ ដដែល មិនអាចក្រោកអំពីអាសនៈបានឡើយ ដូច្នេះហើយ ទើបត្រឡប់មក កាន់បរិស័ទនោះវិញ ប្រាប់យ៉ាងនេះថា អចេលបាដិកបុត្រនេះបរាជ័យ ហើយ ក៏នៅតែនិយាយថា នែអាវុសោ ខ្ញុំនឹងទៅ នែអាវុសោ ខ្ញុំនឹងទៅ ដូច្នេះ ហើយ ក៏នៅតែអង្គុយជ្រប់ ត្រង់កន្លែងនោះដដែល មិនអាចក្រោកអំពី អាសនៈបានឡើយ ។ ម្នាលភគ្គវៈ កាលបើលិច្ឆវីមហាមាត្យ និយាយយ៉ាង នេះហើយ តថាគតក៏និយាយនឹងបរិស័ទនោះដូច្នេះថា ម្នាលអាវុសោទាំង ឡាយ អចេលបាដិកបុត្រ បើមិនលះបង់វាចានោះ មិនលះបង់ចិត្តនោះ មិន គួរ ។ បេ ។ ប្រសិនបើអចេលបាដិកបុត្រនោះតាំងចិត្តយ៉ាងនេះថា អាត្មា អញមិនលះបង់វាចានោះ ។ បេ ។ ហើយគប្បីទៅកាន់ទីចំពោះព្រះភក្រ្តនៃ ព្រះសមណគោតមដូច្នេះ ក្បាលអចេលបាដិកបុត្រនោះ មុខជានឹងធ្លាក់ចុះ មិនខាន ។</p>
        <p><a class='ref km' id='km9' href='#km9'>៩</a>ម្នាលភគ្គវៈ លំដាប់នោះឯង​ ជាលិយបព្វជិតជាសិស្សរបស់ ទារុបត្តិកបព្វជិត ក្រោកអំពីអាសនៈហើយ​ និយាយនឹងបរិស័ទនោះយ៉ាង នេះថា ​នែអ្នកដ៏ចម្រើន បើដូច្នោះ អ្នកទាំងឡាយចូររង់ចាំមួយរំពេចសិន ទម្រាំខ្ញុំទៅ ក្រែងចួនជាខ្ញុំអាចនាំអចេលបាដិកបុត្រមកបាន ។ ម្នាលភគ្គវៈ គ្រានោះឯង ជាលិយបព្វជិតជាសិស្សរបស់ទារុបត្តិកបព្វជិត​ បានចូលទៅ រកអចេលបាដិកបុត្រ ក្នុងតិណ្ឌុកខានុបរិព្វាជការាម លុះចូលទៅដល់ហើយ បាននិយាយនឹងអចេលបាដិកបុត្រយ៉ាងនេះថា នែអាវុសោបាដិកបុត្រ អ្នក ចូរត្រឡប់ទៅវិញចុះ ការដែលអ្នកត្រឡប់ទៅវិញប្រសើរជាង ព្រោះថាពួក ស្តេចលិច្ឆវី សុទ្ធតែមានកេរ្តិ៍ឈ្មោះប្រាកដជាងគេ បាននាំគ្នាមកហើយ ។ បេ ។ ទាំងព្រះសមណគោតម ក៏គង់សម្រាកព្រះអង្គនៅវេលាថ្ងៃ ក្នុងអារាមរបស់ អ្នកមានអាយុ នែអាវុសោបាដិកបុត្រ ឯអ្នកសោត ក៏បាននិយាយសម្តីនេះ ក្នុងកណ្តាលបរិស័ទ ក្នុងក្រុងវេសាលីថា ព្រះសមណគោតមជាញាណវាទ ។ បេ ។ យើងអាចនឹងធ្វើឲ្យជាទ្វេគុណ ៗ ជាងនេះទៅទៀត នែអាវុសោ បាដិកបុត្រ អ្នកចូរទៅកាន់ទីពាក់កណ្តាលផ្លូវចុះ ព្រះសមណគោតម ទ្រង់ ពុទ្ធដំណើរមកដល់មុនគេទាំងអស់ហើយ គង់សម្រាកព្រះអង្គ នៅវេលាថ្ងៃ ក្នុងអារាមរបស់អ្នកមានអាយុ ម្នាលអាវុសោបាដិកបុត្រ មួយវិញទៀត ព្រះសមណគោតម បានត្រាស់ព្រះវាចានេះចំពោះរូបអ្នក ក្នុងកណ្តាល បរិស័ទថា នែអាវុសោទាំងឡាយ អចេលបាដិកបុត្របើមិនលះបង់វាចានោះ មិនគួរ ។ បេ​ ។ ប្រសិនជាអចេលបាដិកបុត្រនោះតាំងចិត្តយ៉ាងនេះថា អាត្មា អញមិនលះបង់វាចានោះ ។ បេ ។ ហើយគប្បីទៅកាន់ទីចំពោះព្រះភក្រ្តនៃ ព្រះសមណគោតមដូច្នេះ ក្បាលអចេលបាដិកបុត្រនោះ មុខជានឹងធ្លាក់ចុះ មិនខាន ប្រសិនបើពួកលិច្ឆវីមានអាយុគិតគ្នាយ៉ាងនេះថា បើទុកជាយើង ទាំងឡាយ ចងអចេលបាដិកបុត្រ ដោយខ្សែព្រ័ត្រណា ហើយបង្អូសមក ដោយគោច្រើននឹមដូច្នេះ ខ្សែព្រ័ត្រទាំងនោះ នឹងដាច់​ ឬខ្លួនអចេលបាដិក-បុត្រឯងនឹងដាច់ ឯអចេលបាដិកបុត្របើមិនលះបង់វាចានោះ មិនលះបង់ ចិត្តនោះ មិនលះបង់ទិដ្ឋិនោះចេញទេ មិនគួរនឹងមកកាន់ទីចំពោះមុខ តថាគតបានឡើយ ប្រសិនបើអចេលបាដិកបុត្រនោះ តាំងចិត្តយ៉ាងនេះថា អាត្មាអញមិនលះបង់វាចានោះ ។ បេ ។ ហើយគប្បីទៅកាន់ ទីចំពោះព្រះ ភក្រ្តនៃព្រះសមណគោតមដូច្នេះ ក្បាលអចេលបាដិកបុត្រនោះ មុខជានឹង ធ្លាក់ចុះមិនខាន នែអាវុសោបាដិកបុត្រ អ្នកចូរត្រឡប់ទៅវិញចុះ យើងនឹង ឲ្យជ័យជម្នះដល់អ្នក នឹងឲ្យព្រះសមណគោតមចាញ់ ព្រោះការដែលអ្នក ត្រឡប់ទៅវិញប៉ុណ្ណោះ ។ នែភគ្គវៈ កាលបើជាលិយៈនិយាយយ៉ាងនេះ ហើយ អចេលបាដិកបុត្រនៅតែនិយាយថា នែអាវុសោ ខ្ញុំនឹងទៅ នែអាវុសោ ខ្ញុំនឹងទៅដូច្នេះហើយ ក៏នៅតែអង្គុយជ្រប់ត្រង់កន្លែងនោះដដែល មិនបាន ក្រោកពីអាសនៈនោះឡើយ​ ។ នែភគ្គវៈ គ្រានោះ ជាលិយៈជាសិស្សនៃទារុ-បត្តិកៈ បាននិយាយនឹងអចេលបាដិកបុត្រយ៉ាងនេះថា នែអាវុសោបាដិក-បុត្រ គូទអ្នកជាប់ស្អិតនៅនឹងតាំងរបស់អ្នកឬ ឬតាំងជាប់ស្អិតនៅនឹងគូទ របស់អ្នក បានជាអ្នកនិយាយថា នែអាវុសោ ខ្ញុំនឹងទៅ នែអាវុសោ ខ្ញុំនឹងទៅ ដូច្នេះហើយក៏នៅតែអង្គុយ ជ្រប់ត្រង់ទីនោះដដែល មិនអាចក្រោកអំពី អាសនៈបានឡើយ ។ ​នែភគ្គវៈ អចេលបាដិកបុត្រ សូម្បីជាលិយៈស្តីឲ្យ យ៉ាងនេះ ក៏នៅតែនិយាយថា នែអាវុសោ ខ្ញុំនឹងទៅ នែអាវុសោ ខ្ញុំនឹងទៅ ហើយក៏​នៅអង្គុយជ្រប់ត្រង់កន្លែងនោះដដែល មិនអាចក្រោកអំពីអាសនៈ បានឡើយ ។ នែភគ្គវៈ កាលណាជាលិយៈជាសិស្សទារុវត្តិកៈ បានដឹងច្បាស់ ថា អចេលបាដិកបុត្រនេះបរាជ័យហើយ ក៏នៅតែនិយាយថា នែអាវុសោ ខ្ញុំនឹងទៅ នែអាវុសោ ខ្ញុំនឹងទៅដូច្នេះ ហើយក៏នៅតែអង្គុយជ្រប់ត្រង់កន្លែង នោះដដែល មិនអាចក្រោកអំពីអាសនៈបានឡើយ ដូច្នេះហើយ ទើប និយាយនឹងអចេលបាដិកបុត្រនោះ យ៉ាងនេះថា នែអាវុសោបាដិកបុត្រ កាលពីព្រេងនាយមក មានសីហមិគរាជមួយ មានសេចក្តីត្រិះរិះ​យ៉ាងនេះថា គួរតែអាត្មាអញ នៅអាស្រ័យនឹងដងព្រៃមួយក៏សម្រេចការដេក លុះ សម្រេចការដេកក្នុងដងព្រៃនោះហើយ​ ក្នុងវេលាសាយណ្ណសម័យ ត្រូវចេញ ពីទីដេក លុះចេញអំពីទីដេកហើយ ត្រូវមិតពត់កាយ លុះមិតពត់កាយ ហើយ ត្រូវក្រឡេកមើលទៅទិសទាំង​​ ៤ ដោយជុំវិញ លុះក្រឡេកមើលទៅ ទិសទាំង ៤ ដោយជុំវិញហើយ ត្រូវបន្លឺសីហនាទ ៣ ដង លុះបន្លឺសីហនាទ ៣​ ដងហើយ ត្រូវចេញទៅរកចំណី អាត្មាអញនោះត្រូវសម្លាប់ហ្វូងម្រឹគដ៏ធំ ៗ ហើយបរិភោគសាច់ដែលឆ្ងាញ់ ៗ ហើយត្រឡប់ចូល ទៅកាន់ទី​ដេកនោះ ដដែលវិញ ។ គ្រនោះឯង សីហមិគរាជនោះ អាស្រ័យនឹងដងព្រៃមួយ សម្រេច​ការដេក លុះសម្រេចការដេកក្នុងដងព្រៃនោះហើយ ក្នុងវេលា សាយណ្ណសម័យ ក៏ចេញពីទីដេក លុះចេញពីទីដេកហើយ មិតពត់ខ្លួន លុះមិតពត់ខ្លួនហើយ​ ក្រឡេកមើលទិសទាំង ៤ ដោយជុំវិញ លុះក្រឡេក មើលទិសទាំង ៤ ដោយជុំវិញហើយ បន្លឺសីហនាទ ៣​ ដង លុះបន្លឺ សីហនាទ ៣​ ដងហើយ ទើបចេញទៅរកចំណី សីហមិគរាជ​នោះសម្លាប់ ហ្វូងម្រឹគដ៏ធំ ៗ ហើយបរិភោគសាច់ដែលឆ្ងាញ់ ៗ រួចត្រឡប់ចូលទៅកាន់​ទីដេកនោះដដែលវិញ ។ នែអាវុសោបាដិកបុត្រ មានចចកចាស់មួយ ស៊ី សាច់រំពារបស់ សីហមិគរាជនោះឯង ​ហើយចម្រើន (សាច់ឈាម) ធាត់ធំ មានកម្លាំងឡើង ។ ម្នាលអាវុសោ លំដាប់នោះឯង ចចកចាស់នោះ មាន គំនិតយ៉ាងនេះថា អញដូចម្តេច សីហមិគរាជ ដូចម្តេច​ គួរតែអញអាស្រ័យ នឹងដងព្រៃមួយ សម្រចការដេក លុះសម្រេចការដេកក្នុងដងព្រៃនោះ ហើយ ក្នុងវេលាសាយណ្ណសម័យ ត្រូវចេញពីទីដេក​ លុះចេញពីទីដេក ហើយ ត្រូវមិតពត់ខ្លួន លុះដល់មិតពត់ខ្លួនរួចហើយ ត្រូវ ក្រឡេកមើលទៅ ទិសទាំង ៤ ដោយជុំវិញ លុះក្រឡេកមើលទៅទិសទាំង ៤ ដោយ​ជុំវិញ ហើយ ត្រូវបន្លឺសីហនាទ ៣ ដង លុះបន្លឺសីហនាទ ៣ ដងហើយ ត្រូវចេញ ទៅរកចំណី អាត្មាអញសម្លាប់ហ្វូងម្រឹគដ៏ធំ ៗ ហើយបរិភោគសាច់ដែល ឆ្ងាញ់ ៗ ហើយត្រឡប់ចូលទៅកាន់​ទីដេកនោះដដែលវិញ ។ ម្នាលអាវុសោ ទើបចចកចាស់នោះ អាស្រ័យដងព្រៃមួយ សម្រេចការដេក លុះសម្រេច ការដេកក្នុងដងព្រៃនោះហើយ ក្នុងវេលាសាយណ្ណសម័យ ក៏ចេញអំពីទី ដេក លុះចេញអំពីទីដេកហើយ​ ក៏មិតពត់ខ្លួន លុះមិតពត់ខ្លួនហើយ ក៏ក្រឡេក​មើលទៅទិសទាំង ៤ ដោយជុំវិញ លុះក្រឡេកមើលទៅទិសទាំង ៤ ដោយ ជុំវិញហើយក៏គិតថា អញនឹងបន្លឺសីហនាទ ​៣ ដងដូច្នេះហើយ​ស្រែកជាសម្រែកចចក ស្រែកសម្រែកដ៏ពន្លឹកថា ចចកអាក្រក់ដូចម្តេចទៅ ចំណែកសីហនាទដូចម្តេចទៅ ។ នែអាវុសោបាដិបុត្រ អ្នកក៏ដូចគ្នានឹងចចក ចាស់នោះដែរ រស់នៅក្នុងសុគតាបទាន (ត្រៃសិក្ខាជាសាសនារ​បស់ព្រះសុគត) បរិភោគភោជនជាសំណល់អំពីព្រះសុគត ហើយតតាំងនឹង ព្រះតថាគត ជាអរហន្តសម្មាសម្ពុទ្ធថា បាដិបុត្រអាក្រក់ដូចម្តេច​ ការតាំង (បាដិហារិយ៍) របស់ព្រះតថាគតអរហន្តសម្មាសម្ពុទ្ធ ដូចម្តេច ។ ម្នាលភគ្គវៈ កាលណាជាលិយៈជាសិស្សទារុបត្តិកៈ​ មិនអាចឲ្យអចេលបាដិបុត្រ ឃ្លាត អំពីអាសនៈនោះ ​ដោយពាក្យប្រៀបផ្ទឹមនេះហើយ ។​ ទើបនិយាយនឹង អចេលបាដិបុត្រនោះ យ៉ាងនេះថា ៖</p>
        <p>ចចកសម្គាល់ខ្លួនថាជាសីហរាជ បានសម្គាល់ខ្លួនទៀតថា អាត្មាអញ ជា មិគរាជ ចចកនោះ បន្លឺនូវសម្រែកចចកនោះថា សម្រែកចចកអាក្រក់ ដូចម្តេចទៅ ចំណែកខាងសីហនាទ​ ដូចម្តេចទៅ ។</p>
        <p><a class='ref km' id='km10' href='#km10'>១០</a>ម្នាលអាវុសោបាដិកបុត្រ អ្នកក៏ដូច្នោះដែរ រស់នៅក្នុងសុគតា-បទាន (ត្រៃសិក្ខាជាសាសនារបស់ព្រះសុគត) បរិភោគភោជនជាសំណល់ អំពីព្រះសុគតហើយ ​តតាំងនឹងព្រះតថាគតជាអរហន្តសម្មាសម្ពុទ្ធថា បាដិ-បុត្រលាមកដូចម្តេចទៅ ការតតាំងរបស់ព្រះតថាគតជាអរហន្តសម្មាសម្ពុទ្ធ ដូចម្តេចទៅ ។​ ម្នាលភគ្គវៈ កាលណាជាលិយៈ​ ជាសិស្សទារុបត្តិកៈ មិនអាច ឲ្យអចេលបាដិកបុត្រឃ្លាតអំពីអាសនៈនោះ ដោយពាក្យ ឧបមានេះហើយ ។ ទើបនិយាយនឹងអចេលបាដិបុត្រ​នោះយ៉ាងនេះ ក្នុងកាលនោះថា ៖</p>
        <p>ចចកដើរទៅកាន់ទីស្ងាត់ បានឃើញស្រមោលខ្លួនដែលធ្លុះ ចូលទៅ ក្នុងទឹកសំណល់ (ក្នុងត្រពាំង) មិនបានឃើញខ្លួនច្បាស់ ដរាបណា ក៏ សម្គាល់នូវស្រមោលនោះថាជាខ្លាធំ ដរាបនោះ ចចកនោះ បន្លឺនូវសម្រែក របស់ចចកនោះឯងថា សម្រែកចចកអាក្រក់ដូចម្តេចទៅ ចំណែកខាង សីហនាទ ដូចម្តេចទៅ ។</p>
        <p><a class='ref km' id='km11' href='#km11'>១១</a>នែអាវុសោបាដិបុត្រ អ្នកក៏ដូច្នោះដែរ រស់នៅក្នុងសុគតាបទាន (ត្រៃសិក្ខាជាសាសនារបស់ព្រះសុគត) បរិភោគភោជនជាសំណល់អំពីព្រះ សុគត ​ក៏តតាំងនឹងព្រះតថាគតជាអរហន្តសម្មាសម្ពុទ្ធថា បាដិបុត្រអាក្រក់ ដូចម្តេចទៅ ការតតាំងរបស់ព្រះតថាគតជាអរហន្តសម្មាសម្ពុទ្ធ ដូចម្តេចទៅ ។ ម្នាលភគ្គវៈ កាលណាជាលិយៈ ជាសិស្សទារុបត្តិកៈ មិនអាចឲ្យ អចេលបាដិបុត្រឃ្លាតអំពីអាសនៈនោះ បានដោយពាក្យឧបមានេះហើយ ។ ទើបនិយាយនឹងអចេលបាដិកបុត្តនោះ យ៉ាងនោះថា ៖</p>
        <p>ចចកស៊ីកង្កែបទំាងឡាយ ក្នុងរណ្តៅផង ស៊ីកណ្តុរទាំងឡាយក្នុងទី លានផង ស៊ីសាកសពទាំងឡាយ ដែលគេចោលក្នុងព្រៃស្មសានផង បាន ចម្រើនធំឡើងក្នុងព្រៃធំជាព្រៃស្ងាត់ ក៏សម្គាល់ខ្លួនថា អាត្មាអញជាមិគរាជ ចចកនោះក៏បន្លឺ នូវសម្រែកចចកយ៉ាងនោះដដែលថា សម្រែកចចកអាក្រក់ ដូចម្តេចទៅ ចំណែកខាងសីហនាទតើដូចម្តេចទៅ ។</p>
        <p><a class='ref km' id='km12' href='#km12'>១២</a>នែអាវុសោបាដិបុត្រ អ្នកក៏ដូច្នេះដែរ រស់នៅក្នុងសុគតាបទាន (ត្រៃសិក្ខា ជាសាសនារបស់ព្រះសុគត) បរិភោគភោជនជាសំណល់អំពីព្រះ សុគត ​ក៏តតាំងនឹងព្រះតថាគតជាអរហន្តសម្មាសម្ពុទ្ធថា បាដិបុត្រអាក្រក់ ដូចម្តេចទៅ ការតតាំងរបស់ព្រះតថាគត ជាអរហន្តសម្មាសម្ពុទ្ធដូចម្តេចទៅ ។ ម្នាលភគ្គវៈ កាលណា​ជាលិយៈជាសិស្សទារុបត្តិកៈ មិនអាចឲ្យអចេល-បាដិកបុត្រ ឃ្លាតចាកអាសនៈនោះបាន ដោយពាក្យឧបមានេះហើយ ។​ ទើបត្រឡប់មករកបរិសទ្យនោះវិញ ហើយប្រាប់យ៉ាងនេះថា អស់លោក​ដ៏ ចម្រើន អចេលបាដិបុត្របរាជ័យហើយ គ្រាន់តែនិយាយថា នែអាវុសោ ខ្ញុំនឹងទៅ នែអាវុសោ ខ្ញុំនឹងទៅ​ ដូច្នេះហើយក៏អង្គុយជ្រប់ នៅត្រង់កន្លែង នោះដដែល មិនអាចក្រោកអំពីអាសនៈបានឡើយ ។ ម្នាលភគ្គវៈ កាលបើ ជាលិយៈនិយាយយ៉ាងនេះហើយ តថាគតបាននិយាយ នឹងបរិសទ្យនោះ យ៉ាងនេះថា នែអាវុសោទាំងឡាយ អចេលបាដិកបុត្រ បើមិនលះបង់វាចា នោះ មិនលះបង់ចិត្តនោះ មិនលះបង់ទិដ្ឋិនោះចេញទេ មិនគួរនឹងមកកាន់ ទីចំពោះមុខតថាគតបានឡើយ បើប្រសិនជាអចេលបាដិកបុត្រនោះ តាំង ចិត្តយ៉ាងនេះថា អាត្មាអញមិនលះបង់វាចានោះ មិនលះបង់ចិត្តនោះ មិនលះបង់ទិដ្ឋិនោះចេញ ហើយគប្បីទៅកាន់ទីចំពោះ ព្រះភក្រ្តនៃព្រះ សមណគោតមដូច្នេះ ក្បាលអចេលបាដិកបុត្រនោះ មុខជានឹងធ្លាក់ចុះមិន ខាន ទោះបីពួកលិច្ឆវីដ៏មានអាយុគិតគ្នាយ៉ាងនេះថា យើងត្រូវនូវអចេល-បាដិកបុត្រដោយខ្សែព្រ័ត្រណា ហើយបង្អូសមកដោយគោច្រើននឹម ដូច្នេះ ខ្សែព្រ័ត្រទាំងនោះមឹងដាច់ ឬខ្លួនបាដិកបុត្រឯងនឹងដាច់ ឯអចេលបាដិក-បុត្រ បើមិនលះបង់វាចានោះ មិនគួរ ។ បេ ។​ នឹងមកកាន់ទីចំពោះមុខ តថាគតបានឡើយ ទោះបើអចេលបាដិកបុត្រនោះ តាំងចិត្តយ៉ាងនេះថា អញមិនលះបង់វាចានោះ ។ បេ ។ ហើយគប្បីទៅកាន់ទីចំពោះព្រះភក្ត្រព្រះ សមណគោតមដូច្នេះ ក្បាលអចេលបាដិបុត្រនោះ នឹងធ្លាក់ចុះមិនខាន ។ ម្នាលភគ្គវៈ លំដាប់នោះតថាគត បានញ៉ាំងបរិសទ្យ នោះឲ្យឃើញច្បាស់ ឲ្យ កាន់យក ឲ្យអាចហាន ឲ្យរីករាយដោយធម្មីកថា លុះញ៉ាំង បរិសទ្យនោះឲ្យ ឃើញច្បាស់ ឲ្យកាន់យក ឲ្យអាចហាន ឲ្យរីករាយដោយធម្មីកថាហើយ ក៏ធ្វើ ឲ្យរួចចាកចំណងធំ ហើយស្រង់សត្វទាំង ៨ ហ្មឺន ៤ ពាន់ចាកអន្លង់ធំ (ឱឃៈ ទាំ​ង៤) រួចហើយចូលតេជោធាតុ ហោះទៅកាន់វេហាស៍កម្ពស់ប្រមាណ ៧ ដើម ត្នោត ទាំងបាននិម្មិតភ្លើងដទៃ កម្ពស់ប្រមាណ ៧ ដើមត្នោតឲ្យភ្លឺ រន្ទាល បញ្ចេញផ្សែង មកប្រាកដ ក្នុងកូដាគារសាលានាមហាវ័ន ។ ម្នាល ភគ្គវៈ គ្រានោះឯង សុនក្ខត្តលិច្ឆវិបុត្របានចូលមករកតថាគត លុះចូលមក ដល់ហើយក៏ថ្វាយបង្គំតថាគត រួចអង្គុយក្នុងទីសមគួរ ។ ម្នាលភគ្គវៈ កាល សុនក្ខត្តលិច្ឆវិបុត្រអង្គុយក្នុងទីសមគួរហើយ តថាគតបានសួរយ៉ាងនេះថា ម្នាលសុនក្ខត្តៈ អ្នកសម្គាល់សេចក្តីនោះថាដូចម្តេច តថាគតបានប្រារព្ធ ព្យាករ នូវអចេលបាដិកបុត្រ ប្រាប់អ្នកយ៉ាងណា ផលវិបាកនោះក៏ពិត ដូច្នោះមែន មិនបានទៅជាដទៃវិញទេឬ ។ សុនក្ខត្តលិច្ឆវិបុត្រឆ្លើយថា បពិត្រព្រះអង្គដ៏ចម្រើន ព្រះមានព្រះភាគ ទ្រង់ប្រារព្ធព្យាករនូវអចេល-បាដិកបុត្រ ប្រាប់ខ្ញុំព្រះអង្គយ៉ាងណា ផលវិបាកនោះ ក៏ពិតដូច្នោះមែន មិន មែនទៅជាដទៃវិញទេ ។ តថាគតសួរថា ម្នាលសុនក្ខត្តៈ អ្នកសម្គាល់សេចក្តី នោះថាដូចម្តេច កាលបើហេតុយ៉ាងនេះមានហើយ តើតថាគត ឈ្មោះថា បានធ្វើឥទ្ធិប្បាដិហារិយ៍ ជាធម៌ដ៏ប្រសើរក្រៃលែង ជាងធម៌របស់ មនុស្ស ឬមិនបានធ្វើទេ ។ សុនក្ខត្តលិច្ឆវិបុត្រឆ្លើយតបថា បពិត្រព្រះអង្គដ៏ចម្រើន កាលបើហេតុយ៉ាងនេះមានហើយ ឈ្មោះថាព្រះអង្គបានធ្វើនូវឥទ្ធិប្បាដិ-ហារិយ៍ ជាធម៌ដ៏ប្រសើរក្រៃលែងជាងធម៌របស់មនុស្សពិតមែនហើយ មិន មែនជាព្រះអង្គមិនបានធ្វើទេ ។ តថាគតតបថា ម្នាលមោឃបុរស កាល បើមានហេតុយ៉ាងនេះហើយ អ្នកនៅតែនិយាយ នឹងតថាគត ដែលជាអ្នក ធ្វើឥទ្ធិប្បាដិហារិយ៍ ជាធម៌ដ៏ប្រសើរក្រៃលែង ជាងធម៌របស់ មនុស្សយ៉ាង នេះថា បពិត្រព្រះអង្គដ៏ចម្រើន ព្រះមានព្រះភាគ មិនធ្វើឥទ្ធិប្បាដិហារិយ៍ ជាធម៌ដ៏ប្រសើរក្រៃលែងជាងធម៌របស់មនុស្ស ដល់ខ្ញុំព្រះអង្គទេ ។ តថាគត ពោលថា ម្នាលមោឃបុរស អ្នកចូរមើលចុះ អំពីនេះជាសេចក្តីខុសរបស់អ្នក ។ ម្នាលភគ្គវៈ ឯសុនក្ខត្តលិច្ឆវិបុត្រ កាលដែលតថាគតស្តីឲ្យយ៉ាងនេះ ហើយ ក៏គេចចេញចាក ធម្មវិន័យនេះ ដូចជាសត្វ​ដែលទៅកើតក្នុងអបាយ ឬទៅកើតក្នុងនរក ។</p>
        <p><a class='ref km' id='km13' href='#km13'>១៣</a>ម្នាលភគ្គវៈ តថាគតដឹងច្បាស់នូវច្បាប់ទម្លាប់ផង​ ដឹងច្បាស់នូវ គុណវិសេស ដ៏លើសលប់ជាងនោះទៅទៀតផង កាលដែលតថាគតដឹង ច្បាស់នូវធម៌នោះហើយ ក៏មិនបានប្រកាន់ខុស (ដោយអំណាចតណ្ហាទិដ្ឋិ និងមានះ) ទេ ។ លុះតថាគតមិនបាន ប្រកាន់ខុស (នូវធម៌នោះហើយ) ទើបដឹងច្បាស់នូវសេចក្តីរលត់ (កិលេស) ចំពោះខ្លួនឯង កាលបើតថាគត ដឹងច្បាស់នូវសេចក្តីរលត់ នៃកិលេសហើយ ក៏មិនដល់នូវសេចក្តីវិនាស ឡើយ ។ សមណព្រាហ្មណ៍ពួកមួយ បញ្ញត្តនូវច្បាប់ទម្លាប់ ជាអាចរិយវាទ ដែលព្រះឥសូរតាក់តែងហើយ ដែលព្រះព្រហ្មតាក់តែងហើយ តថាគតបាន ចូលទៅរក ពួកសមណព្រាហ្មណ៍ទាំងនោះហើយ សួរយ៉ាងនេះថា ម្នាល អ្នកមានអាយុទំាងឡាយ ឮថាអ្នកទាំងឡាយ បញ្ញត្តនូវច្បាប់ទម្លាប់ជា អាចរិយវាទ ដែលព្រះឥសូរតាក់តែងហើយ ដែលព្រះព្រហ្មតាក់តែងហើយ ពិតមែនឬ ។ ចំណែកខាងសមណព្រាហ្មណ៍ទាំងនោះ លុះដល់តថាគត សួរយ៉ាងនេះហើយ ក៏ប្រាប់ថា ព្រះករុណាដូច្នេះ ទើបតថាគតសួរសមណ-ព្រាហ្មណ៍ទាំងនោះ យ៉ាងនេះទៀតថា ម្នាលអ្នកមានអាយុទំាងឡាយ ចុះ អ្នកទាំងឡាយបញ្ញត្ត នូវច្បាប់ទម្លាប់ជាអាចរិយវាទ ដែលព្រះឥសូរតាក់ តែងហើយ ដែលព្រះព្រហ្មតាក់តែងហើយ តើមានប្រការដូចម្តេចខ្លះ ។ សមណព្រាហ្មណ៍ទាំងឡាយនោះ លុះតថាគតសួរហើយ ក៏រកឆ្លើយដោះ មិនរួច កាលបើឆ្លើយដោះមិនរួចហើយ ទើបត្រឡប់សួរមកតថាគតវិញ លុះសមណព្រាហ្មណ៍ទាំងឡាយនោះ សួរតថាគតហើយ តថាគតក៏ព្យាករ ថា ម្នាលអាវុសោទាំងឡាយ មានសម័យដែលលោកនេះវិនាសទៅម្តង ៗ ដោយកន្លងកាលយូរទៅពុំខាន កាលដែលលោកវិនាសទៅ ពួកសត្វច្រើន ទៅកើតក្នុងអាភស្សរព្រហ្ម ពួកសត្វដែលទៅកើត ក្នុងអាភស្សរព្រហ្មនោះ ជាសត្វកើតដោយឈានចិត្ត មានបីតិជាអាហារ មានរស្មីភ្លឺដោយខ្លួនឯង ត្រាច់ទៅក្នុងអាកាសបាន ឋិតនៅក្នុងទីដ៏ល្អ តាំងនៅអស់កាលយូរអង្វែង ។ ម្នាលអាវុសោទាំងឡាយ មានសម័យដែលត្រូវលោកនេះកើតឡើងវិញម្តង ៗ ដោយកន្លង កាលយូរទៅពុំខាន កាលដែលលោកនេះ កើតឡើងវិមាននៃ ព្រហ្ម ដែលសូន្យស្លាត់គ្មានសត្វ ក៏កើតឡើងប្រាកដ គ្រានោះឯង មានសត្វ មា្នក់ច្យុតចាកពួកអាភស្សរព្រហ្ម ព្រោះអស់អាយុ ឬអស់បុណ្យ ហើយទៅ កើតក្នុងវិមាននៃព្រហ្មដែលសូន្យស្លាត់ (នោះ) លុះសត្វនោះ​ បានទៅកើត ក្នុងវិមាននោះ ក៏ជាសត្វកើតដោយឈានចិត្ត មានបីតិជាអាហារ មានរស្មីភ្លឺ ដោយខ្លួនឯង ត្រាច់ទៅក្នុងអាកាសបាន ឋិតនៅក្នុងទីដ៏ល្អ តាំងអស់កាល យូរអង្វែង សត្វម្នាក់នោះ ដែលទៅកើតក្នុងវិមាននោះតែម្នាក់ឯង នៅអស់ កាលជាយូរអង្វែងទៅ ក៏មានសេចក្តីប្រាថ្នា សេចក្តីអន្ទះអន្ទែងដោយតណ្ហា កើតឡើងដូច្នេះថា ធ្វើដូចម្តេចហ្ន៎ ឲ្យបានពួកសត្វដទៃ មកកាន់អត្តភាពជា ព្រហ្មនេះផង ។ លំដាប់នោះឯង ពួកសត្វដទៃ ច្យុតចាកពួកអាភស្សរព្រហ្ម ព្រោះអស់អាយុឬបុណ្យ ហើយមកកើតក្នុងព្រហ្មវិមាន ដែលសូន្យជាមួយ នឹងសត្វនោះដែរ ឯសត្វទាំងនោះ លុះកើតក្នុងព្រហ្មវិមាននោះហើយ ក៏ជា សត្វកើតដោយឈានចិត្ត មានបីតិជាអាហារ មានរស្មីភ្លឺដោយខ្លួនឯង ត្រាច់ ទៅក្នុងអាកាសបាន ឋិតនៅក្នុងទីដ៏ល្អ តាំងនៅអស់កាលជាយូរអង្វែង ។ ម្នាលអាវុសោទាំងឡាយ បណ្តាសត្វទាំងនោះ សត្វណាបានកើតជាដំបូង សត្វនោះ ក៏មានសេចក្តីត្រិះរិះយ៉ាងនេះថា អាត្មាអញជាព្រហ្ម ជាមហា-ព្រហ្ម គ្របសង្កត់នូវសត្វឯទៀត ៗ បាន​ សត្វឯទៀត ៗ មិនអាចគ្របសង្កត់ លើអាត្មាអញបានឡើយ អាត្មាអញជាអ្នកឃើញហេតុសព្វគ្រប់ ជាអ្នកធ្វើ ជនទាំងពួងឲ្យលុះក្នុងអំណាចខ្លួន ជាធំ (ក្នុងលោក) ជាអ្នកសាងលោក តាក់តែងលោក ជាចម្បងជាងសត្វលោក ជាអ្នកចាត់ចែងលោក ជាអ្នក ស្ទាត់ជំនាញ ជាបិតារបស់ពួកភូតនិងភព្យៈ សត្វទាំងនេះ សុទ្ធតែអាត្មា អញតាក់តែងហើយ ។ ដំណើរនោះព្រោះហេតុអ្វី ។​ ព្រោះថាអាត្មាអញមាន គំនិតក្នុងកាល ពីដើមមកដូច្នេះថា ធ្វើដូចម្តេចហ្ន៎ ឲ្យបានពួកសត្វឯទៀតមក កាន់អត្តភាពជាព្រហ្មនេះផង ពួកសត្វទាំងនេះ មកកាន់អត្តភាពជាព្រហ្ម ត្រូវតាមសេចក្តីប្រាថ្នា របស់ អាត្មាអញដូច្នេះឯង ។ ពួកសត្វទាំងឡាយណា ដែលកើតមកជាខាងក្រោយ សត្វទាំងនោះក៏មានសេចក្តីយល់ឃើញ យ៉ាង នេះថា ព្រហ្មដ៏ចម្រើននេះ ជាមហាព្រហ្ម គ្របសង្កត់នូវសត្វឯទៀតៗបាន ឯសត្វឯទៀតៗ មិនអាចគ្របសង្កត់លើបាន ជាអ្នកឃើញហេតុ សព្វគ្រប់ ជាអ្នកធ្វើជនទាំងពួងឲ្យលុះនៅក្នុងអំណាចខ្លួន ជាឥស្សរៈក្នុងលោក ជាអ្នក សាងលោក តាក់តែងលោក ជាចម្បងជាងសត្វលោក ជាអ្នកចាត់ចែងលោក ជាអ្នកស្ទាត់ជំនាញ ជាបិតានៃពួកភូតនិងភព្យៈ យើងទាំងឡាយ គឺព្រហ្ម ដ៏ចម្រើននេះឯង បានតាក់តែងហើយ ។ ដំណើរនោះព្រោះហេតុដូចម្តេច ។ ព្រោះថាយើងបានឃើញព្រហ្មនេះ មកកើតក្នុងទីនេះមុន ចំណែកយើងមក កើតខាងក្រោយទេ ។ ម្នាលអាវុសោ បណ្តាសត្វទាំងនោះ សត្វណាបានទៅ កើតមុនគេ សត្វនោះឯងមានអាយុវែងជាងគេផង មានសម្បុរល្អេជាងគេផង មានសក្តិធំជាងគេផង ។ ចំណែកខាងពួកសត្វណា ដែលទៅកើតខាង ក្រោយគេ ពួកសត្វនោះ មានអាយុក៏តិចជាងគេផង មានសម្បុរអន់ជាងគេ ផង មានសក្តិតូចជាងគេផង ។ ម្នាលអាវុសោទាំងឡាយ ​ហេតុនុ៎ះ តែងមាន ជាប្រាកដ ត្រង់ថាសត្វណាមួយ​ ច្យុតចាកពួកព្រហ្មនោះ មកកាន់អត្តភាព ជាមនុស្សនេះ លុះបានមកកាន់អត្តភាពជាមនុស្សនេះហើយ ក៏ចាកចេញ ផ្ទះចូលទៅកាន់ផ្នួស លុះបានចេញចាកផ្ទះ ចូលទៅកាន់ផ្នួសហើយក៏ អាស្រ័យនូវព្យាយាមជាគ្រឿងដុតកម្ដៅកិលេស អាស្រ័យនូវព្យាយាម ជា គ្រឿងតម្កល់មាំ អាស្រ័យនូវព្យាយាម ជាគ្រឿងប្រកបរឿយៗ អាស្រ័យ នូវសេចក្តីមិនធ្វេសប្រហែស អាស្រ័យនូវការយកចិត្តទុកដាក់ល្អ ក៏បាន ចេតោសមាធិ តាមបែបនៃចិត្តរបស់ព្រះយោគី ដែលតាំងនៅខ្ជាប់ខ្ជួន ដោយ សមាធិ ហើយរលឹកនូវខន្ធដែលសត្វអាស្រ័យនៅហើយ ក្នុងកាលមុននោះ កំណត់ត្រឹមតែ អត្តភាពជាព្រហ្មនោះប៉ុណ្ណោះ មិនអាចរលឹកឃើញនូវខន្ធ ហួសអំពើបានឡើយ ។ សត្វនោះឯង និយាយយ៉ាងនេះថា ព្រហ្មដ៏ចម្រើន ណា ជាមហាព្រហ្ម គ្របសង្កត់នូវ សត្វឯទៀតៗ សត្វឯទៀតៗ មិនអាចគ្រប សង្កត់លើបាន​ ជាអ្នកឃើញនូវហេតុសព្វគ្រប់​ ជាអ្នកធ្វើជនទាំងពួងឲ្យលុះ ក្នុងអំណាចខ្លួន​ ជាឥស្សរៈក្នុងលោក ជាអ្នកសាងលោក តាក់តែងលោក ជាចម្បងជាងសត្វលោក ជាអ្នកចាត់ចែងលោក ជាអ្នកស្ទាត់ជំនាញ ជាបិតា របស់ពួកភូតនិងភព្យៈ ។ ព្រហ្មដ៏ចម្រើនណា ជាអ្នកតាក់តែងនូវយើងទាំង ឡាយ ព្រហ្មនោះឯងជាអ្នកទៀងទាត់ ឋិតថេរ មានអាយុវែង មានសេចក្តី មិនប្រែប្រួលជាធម្មតា តែងឋិតនៅដូចជាសស្សតិវត្ថុ យ៉ាងនោះឯង ។ ចំណែកយើងទាំងឡាយណា ដែលព្រហ្មដ៏ចម្រើននោះ បានតាត់តែងហើយ យើងទាំងឡាយនោះ ជាអ្នកមិនទៀង ទាត់ឋិតថេរទេ មានអាយុខ្លី មាន កិរិយាច្យុតជាធម្មតា ទើបបានមកកាន់អត្តភាពជា មនុស្សនេះ ។ តថាគត សួរសមណព្រាហ្មណ៍ទាំងនោះថា ម្នាលអ្នកមានអាយុដ៏ចម្រើន ទាំងឡាយ​ អ្នកទាំងឡាយបញ្ញត្តនូវច្បាប់ទម្លាប់ ជាអាចរិយវាទ ដែលព្រះឥសូរ តាក់ តែងហើយ ព្រះព្រហ្មតាក់តែងហើយ មានប្រការយ៉ាងនេះឬ ។ ពួកសមណ-ព្រាហ្មណ៍ទាំងនោះ បានឆ្លើយតបយ៉ាងនេះថា នែអាវុសោគោតម ព្រះ គោតមមានអាយុ ពោលយ៉ាងណា យើងទាំងឡាយក៏បានឮមកយ៉ាងនោះ ដែរ ។ ម្នាលភគ្គវៈ តថាគតដឹងច្បាស់ នូវច្បាប់ទម្លាប់ផង ។ សេចក្តីបំប្រួញ ។ កាលដែលតថាគត បានដឹងច្បាស់នូវសេចក្តី រលត់នៃកិលេសហើយ ក៏មិន ដល់នូវសេចក្តីវិនាសឡើយ ។</p>
        <p><a class='ref km' id='km14' href='#km14'>១៤</a>ម្នាលភគ្គវៈ មានសមណព្រាហ្មណ៍ពួកមួយ បញ្ញត្តនូវច្បាប់ ទម្លាប់ជាអាចរិយវាទ មានទេវតាឈ្មោះខិឌ្ឌាបទោសិកាជាមូល (អ្នកវិនាស ខ្លួនព្រោះល្បែង) តថាគត ក៏ចូលទៅរកពួកសមណព្រាហ្មណ៍ទាំងនោះ ហើយសួរយ៉ាងនេះថា នែអ្នកមានអាយុទាំងឡាយ បានឮថាពួកអ្នកបញ្ញត្ត នូវច្បាប់ទម្លាប់ ជាអាចរិយវាទ មានទេវតា ឈ្មោះខិឌ្ឌាបទោសិកាជាមូល ពិតមែនទេ ។ សមណព្រាហ្មណ៍ទាំងនោះ លុះតថាគតសួរ យ៉ាងនេះ ហើយ ក៏ប្រាប់ថាព្រះករុណា ព្រះអង្គដូច្នេះ ទើបតថាគត សួរសមណព្រាហ្មណ៍ ទាំងនោះទៀតយ៉ាងនេះថា នែអ្នកមានអាយុទាំងឡាយ ចុះអ្នកទាំងឡាយ បញ្ញត្តនូវ ច្បាប់ទម្លាប់ ជាអាចរិយវាទ មានទេវតាឈ្មោះខិឌ្ឌាបទោសិកាជា មូល តើមានប្រការ ដូចម្តេចខ្លះ ។ សមណព្រាហ្មណ៍ទាំងនោះ លុះតថាគត សួរហើយក៏ឆ្លើយមិនរួច កាលបើឆ្លើយមិនរួចក៏ត្រឡប់សួរមកតថាគតវិញ លុះសមណព្រាហ្មណ៍ទាំងនោះ សួរតថាគតហើយ តថាគតក៏ព្យាករថា ម្នាលអាវុសោទាំងឡាយ មានពួកទេវតាឈ្មោះ ខិឌ្ឌាបទោសិកា ទេវតាទាំង នោះជាអ្នកខ្វល់ខ្វាយក្នុងសេចក្តីត្រេកអរ ក្នុងការសើច សប្បាយនឹងល្បែង ជាធម្មតា ហួសវេលា កាលទេវតាទាំងនោះកំពុងតែខ្វល់ខ្វាយ ក្នុងសេចក្តី ត្រេកអរ ក្នុងការសើចសប្បាយនឹងល្បែង ជាធម្មតា ហួសវេលាហើយ សតិ ក៏ភ្លេចវង្វេងទៅ (ខានបរិភោគអាហារ) កាលបើសតិភ្លេចវង្វេងហើយ ទេវតា ទាំងនោះ ក៏ច្យុតចាកកាយនោះមក ។ ម្នាលអាវុសោទាំងឡាយ ហេតុនោះ តាក់តែងមានប្រាកដ ត្រង់ថា សត្វណាមួយ ច្យុតចាកកាយនោះ បានមក កាន់អត្តភាពជាមនុស្សនេះ លុះបានមកកាន់អត្តភាពជាមនុស្សនេះហើយ ក៏ចាកចេញផ្ទះ ចូលទៅកាន់ផ្នួស លុះបាន ចេញចាកផ្ទះ ចូលទៅកាន់ផ្នួស ហើយ ក៏អាស្រ័យនូវព្យាយាម ជាគ្រឿងដុតកម្តៅ (កិលេស) អាស្រ័យនូវ ព្យាយាម ជាគ្រឿងតម្កល់មាំ អាស្រ័យនូវព្យាយាម ជាគ្រឿងប្រកប អាស្រ័យ នូវសេចក្តីមិនធ្វេសប្រហែស អាស្រ័យនូវការធ្វើទុកក្នុងចិត្តដោយល្អ ក៏បាន នូវចេតោសមាធិ តាមបែបនៃចិត្តរបស់ព្រះយោគី ដែលតាំងនៅខ្ជាប់ខ្ជួន ដោយសមាធិ ហើយរលឹកឃើញនូវខន្ធ ដែលសត្វអាស្រ័យនៅហើយក្នុង កាលមុននោះ កំណត់ត្រឹមតែអត្តភាពជាព្រហ្មនោះប៉ុណ្ណោះ មិនអាចរលឹក ឃើញនូវខន្ធ ហួសអំពើនោះ ទៅបានឡើយ ។ សត្វនោះឯងនិយាយយ៉ាង នេះថា ទេវតាទាំងឡាយដ៏ចម្រើនណា មិនមែនឈ្មោះខិឌ្ឌាបទោសិកា ទេវតាទាំងនោះជាអ្នកមិនខ្វល់ខ្វាយ ក្នុងសេចក្តីត្រេកអរ ក្នុងការសើច សប្បាយនឹងល្បែង ជាធម្មតាហួសវេលាឡើយ កាលដែលទេវតាទាំងនោះ មិនខ្វល់ខ្វាយក្នុងសេចក្តីត្រេកអរ ក្នុងការសើចសប្បាយនឹងល្បែង ជាធម្មតា ហួសវេលាទេ​ សតិក៏មិនភ្លេចវង្វេង កាលបើសតិមិនភ្លេចវង្វេងហើយ ទេវតា ទាំងនោះ ក៏មិនច្យុតចាកកាយនោះឡើយ ជាទេវតាទៀងទាត់ឋិតថេរ មាន អាយុវែង មានសេចក្តីមិនប្រែប្រួលជាធម្មតា តែងឋិតនៅដូចជាសស្សតិវត្ថុ ។ ចំណែកយើងទាំងឡាយណា ជាខិឌ្ឌាបទោសិកា យើងទាំងនោះជាអ្នកខ្វល់ ខ្វាយក្នុងសេចក្តីត្រេកអរ ក្នុងការសើចសប្បាយ នឹងល្បែងជាធម្មតាហួស វេលា កាលដែលយើងទាំងនោះ កំពុងខ្វល់ខ្វាយ ក្នុងសេចក្តីត្រេកអរ ក្នុង ការសើចសប្បាយនឹងល្បែង ជាធម្មតាហួសវេលាហើយ សតិក៏ភ្លេចវង្វេងទៅ កាលបើសតិភ្លេចវង្វេងហើយ ពួកយើងទាំងនោះ ក៏ច្យុតចាកកាយនោះ ជា ទេវតាមិនទៀងទាត់ មិនឋិតថេរ មានអាយុតិច មានកិរិយាច្យុតជាធម្មតា បានមកកាន់អត្តភាពជាមនុស្សនេះ ។ តថាគតសួរសមណព្រាហ្មណ៍ទាំង នោះថា នែអ្នកមានអាយុទាំងឡាយ ចុះអ្នកទាំងឡាយបញ្ញត្តនូវច្បាប់ទម្លាប់ ជាអាចរិយវាទ មានទេវតាឈ្មោះខិឌ្ឌាបទោសិកាជាមូល មានប្រការយ៉ាង នេះឬ ។ សមណព្រាហ្មណ៍ទាំងនោះបាន ឆ្លើយតបយ៉ាងនេះថា ម្នាល អាវុសោគោតម ព្រះគោតមមានអាយុ ពោលយ៉ាងណា យើងទាំងឡាយ ក៏បានឮមកយ៉ាងនោះដែរ ។ ម្នាលភគ្គវៈ តថាគតដឹងច្បាស់នូវច្បាប់ទម្លាប់ ផង ។ បេ ។ កាលដែលតថាគត ដឹងច្បាស់នូវសេចក្តីរំលត់នៃកិលេស ហើយ មិនដល់នូវសេចក្តីវិនាសឡើយ ។</p>
        <p><a class='ref km' id='km15' href='#km15'>១៥</a>ម្នាលភគ្គវៈ មានសមណព្រាហ្មណ៍ពួកមួយ បញ្ញត្តនូវច្បាប់ ទម្លាប់ជាអាចរិយវាទ មានទេវតាឈ្មោះមនោទោសិកាជាមូល (អ្នកវិនាសខ្លួន ព្រោះចិត្ត) តថាគតបានចូលទៅរកសមណព្រាហ្មណ៍ទាំងនោះ ហើយសួរ យ៉ាងនេះថា នែអ្នកមានអាយុ​ទាំងឡាយ ឮថាអ្នកទាំងឡាយបញ្ញត្តនូវច្បាប់ ទម្លាប់ជាអាចរិយវាទ មានទេវតាឈ្មោះមនោបទោសិកាជាមូល ពិតមែនឬ ។ ឯសមណព្រាហ្មណ៍ទាំងនោះ លុះតថាគតសួរយ៉ាងនេះហើយ ក៏ប្តេជ្ញាថា ព្រះករុណាព្រះអង្គ ដូច្នេះទើបតថាគត សួរសមណព្រាហ្មណ៍ទាំងនោះ យ៉ាងនេះទៀតថា នែអ្នកមានអាយុទាំងឡាយ ចុះអ្នកទាំងឡាយបញ្ញត្តនូវ ច្បាប់ទម្លាប់ជាអាចរិយវាទ មានទេវតាឈ្មោះមនោបទោសិកាជាមូល តើ មានប្រការ ដូចម្តេចខ្លះ ។ សមណព្រាហ្មណ៍ទាំងនោះ លុះតថាគតសួរ ហើយ ក៏ឆ្លើយដោះមិនរួច កាលបើឆ្លើយដោះមិនរួចហើយ ក៏ត្រឡប់សួរមក តថាគតវិញ លុះសមណព្រាហ្មណ៍ទាំងនោះ សួរមកតថាគត ៗ ក៏ព្យាករថា ម្នាលអាវុសោទាំងឡាយ មានពួកទេវតាឈ្មោះ​មនោបទោសិកា ពួកទេវតា ទាំងនោះសម្លក់រិះគន់គ្នានឹងគ្នាហួសវេលា កាលពួកទេវតា​ទាំងនោះ សម្លក់ រិះគន់គ្នានឹងគ្នាហួសវេលាហើយ ក៏ធ្វើចិត្តឲ្យប្រទូស្ត ដល់គ្នានឹងគ្នាទៀត ទេវតាទាំងឡាយនោះ លុះមានចិត្តប្រទូស្តដល់គ្នានឹងគ្នាហើយ ក៏លំបាក កាយ លំបាកចិត្ត ទេវតាទាំងនោះក៏ច្យុតចាកកាយនោះមក ម្នាលអាវុសោ ហេតុនោះ តែងមានប្រាកដត្រង់ថា សត្វណាមួយ ច្យុតចាកកាយនោះ ហើយមកកាន់អត្តភាពជាមនុស្សនេះ លុះបានមកកាន់អត្តភាព ជាមនុស្ស ហើយ ក៏ចេញចាកផ្ទះចូលទៅកាន់ផ្នួស លុះបាន ចេញចាកផ្ទះចូលទៅកាន់ ផ្នួសហើយ ក៏អាស្រ័យនូវព្យាយាម ជាគ្រឿងដុតកម្តៅ (កិលេស) ។ បេ ។ ក៏បាននូវចេតោសមាធិ តាមបែបនែចិត្តរបស់យោគី ដែលតាំងនៅខ្ជាប់ខ្ជួន ដោយសមាធិ ក៏រលឹកឃើញនូវខន្ធដែលសត្វអាស្រ័យនៅហើយ ក្នុងកាល មុននោះ កំណត់ត្រឹមតែអត្តភាពជាព្រហ្មនោះប៉ុណ្ណោះ មិនអាចរលឹក ឃើញនូវខន្ធហួស អំពីនោះទៅតៀតបានឡើយ ។ សត្វនោះបាននិយាយ យ៉ាងនេះថា ពួកទេវតាដ៏ចម្រើន​ណា ដែលមិនមែនឈ្មោះថាមនោ-បទោសិកាទេ ទេវតាទាំងនោះមិនសម្លក់រិះគន់គ្នានឹងគ្នាហួសវេលា ហើយ ក៏មិនបានធ្វើចិត្តឲ្យប្រទូស្តដល់គ្នានឹងគ្នា ទេវតា​ទាំងនោះលុះមាន ចិត្តមិន បានប្រទូស្តដល់គ្នានឹងគ្នាហើយក៏មិនលំបាកកាយ មិនលំបាកចិត្ត ទេវតា ទាំងនោះ ក៏មិនច្យុតចាកកាយនោះឡើយ ជាទេវតាទៀងទាត់ ឋិតថេរ មាន អាយុវែងមានសេចក្តីមិនប្រែប្រួលជាធម្មតា តែងតាំងនៅដូចជាសស្សតិវត្ថុ ។ ចំណែកយើងទាំងឡាយណា ឈ្មោះថាមនោបទោសិកាទេវតា យើងទាំង នោះបានសម្លក់រិះគន់គ្នានឹងគ្នាហួសវេលា កាលដែលយើងទាំងនោះ សម្លក់ រិះគន់គ្នានឹងគ្នាហួសវេលាហើយ ក៏បានធ្វើចិត្តឲ្យប្រទូស្តដល់គ្នានឹងគ្នាទៀត លុះដល់យើងទាំងនោះ មានចិត្តប្រទូស្ត​ដល់គ្នានឹងគ្នាហើយ ក៏លំបាកកាយ លំបាកចិត្ត យើងទាំងឡាយក៏ច្យុតចាកកាយនោះ ដោយអាការៈយ៉ាងនេះ ឯង ជាទេវតាមិនទៀងទាត់ មិនឋិតថេរ មានអាយុតិច មានការច្យុតជា ធម្មតា បានជាមកកាន់អត្តភាពជាមនុស្សនេះ ។ តថាកតសួរពួកសមណ-ព្រាហ្មណ៍ទាំងនោះថា នែអ្នកមានអាយុទាំងឡាយ ចុះអ្នកទាំងឡាយបញ្ញត្ត នូវច្បាប់ទម្លាប់ជាអាចរិយវាទ មានទេវតាឈ្មោះ មនោបទោសិកាជាមូល មានប្រការយ៉ាងនេះឬ ។ សមណព្រាហ្មណ៍ទាំងនោះ បានឆ្លើយតបយ៉ាង នេះថា ម្នាលអាវុសោគោតម ព្រះគោតមមានអាយុពោលយ៉ាងណា យើង ទាំងឡាយ​ក៏បានឮមកយ៉ាងនោះដែរ ។ ម្នាលភគ្គវៈ តថាគតដឹងច្បាស់នូវ ច្បាប់ទម្លាប់ផង ។ បេ ។ កាលដែលតថាគត ដឹងច្បាស់នូវសេចក្តីរលត់នៃ កិលេសហើយ ក៏មិនដល់នូវសេចក្តីវិនាសឡើយ ។</p>
        <p><a class='ref km' id='km16' href='#km16'>១៦</a>ម្នាលភគ្គវៈ មានសមណព្រាហ្មណ៍ពួកមួយ បញ្ញត្តច្បាប់ទម្លាប់ ជា អាចរិយវាទ ដែលកើតឡើងដោយមិនអាស្រ័យហេតុ តថាគតចូលទៅរក សមណព្រាហ្មណ៍ទាំងនោះ ហើយសួរយ៉ាងនេះថា នែអ្នកមានអាយុទាំង ឡាយ ឮថា អ្នកទាំងឡាយបញ្ញត្តច្បាប់ទម្លាប់ ជាអាចរិយវាទ ដែលកើត ឡើងដោយមិនអាស្រ័យហេតុ ពិតមែនឬ ។ ឯសមណព្រាហ្មណ៍ទាំងនោះ លុះតថាគតសួរយ៉ាងនេះហើយ ក៏ប្តេជ្ញាថា ព្រះករុណាព្រះអង្គដូច្នេះ ហើយ ទើបតថាគតសួរយ៉ាងនេះ ទៅសមណព្រាហ្មណ៍ទាំងនោះទៀតថា នែអ្នក មានអាយុទាំងឡាយ ចុះអ្នកទាំងឡាយបញ្ញត្តនូវច្បាប់ទម្លាប់ ជាអាចរិយ-វាទ ដែលកើតឡើង ដោយមិនអាស្រ័យហេតុ តើមានប្រការ ដូចម្តេចខ្លះ ។ ឯសមណព្រាហ្មណ៍ទាំងនោះ លុះតថាគតសួរហើយ​ក៏ឆ្លើយដោះមិនរួច កាលបើឆ្លើយដោះមិនរួចហើយ ក៏ត្រឡប់សួរមកតថាគតវិញ លុះសមណ-ព្រាហ្មណ៍ទាំងនោះសួរ តថាគតក៏ព្យាករថា ម្នាលអាវុសោទាំងឡាយ មាន ទេវតាឈ្មោះអសញ្ញីសត្វ គឺសត្វមិនមានសញ្ញា ទេវតាទាំងនោះ លុះមាន សញ្ញាកើតឡើងហើយ ក៏ច្យុតចាកកាយនោះ ។ ម្នាលអាវុសោទាំងឡាយ ហេតុនោះ តែងមានប្រាកដត្រង់ថា សត្វណាមួយ ច្យុតចាកកាយនោះ ហើយមកកាន់អត្តភាពជាមនុស្សនេះ លុះបានមកកាន់អត្តភាពជាមនុស្ស នេះហើយ ក៏ចេញចាកផ្ទះចូលទៅកាន់ផ្នួស លុះបានចេញចាកផ្ទះ ចូលទៅ កាន់ផ្នួសហើយ អាស្រ័យនូវព្យាយាមជាគ្រឿងដុតកម្តៅ (កិលេស) អាស្រ័យ នូវព្យាយាមជាគ្រឿងតម្កល់មាំ ។ បេ ។ ក៏បាននូវចេតោសមាធិ តាមបែបនៃ ចិត្តរបស់យោគី ដែលតាំងខ្លួននៅខ្ជាប់ខ្ជួន ដោយសមាធិ ហើយក៏រលឹក ឃើញត្រឹមកំណត់កាល ដែលមានសញ្ញាកើតឡើងហើយនោះ មិនអាច រលឹកឃើញ ឲ្យហួសអំពីនោះបានឡើយ ។ សត្វនោះ ក៏និយាយយ៉ាងនេះថា ខ្លួននឹងលោកកើតឡើង ដោយមិនអាស្រ័យហេតុ ការពោលដូច្នេះ តើព្រោះ ហេតុអ្វី ព្រោះថា អាត្មាអញក្នុងកាលមុននោះ ក៏មិនបាន កើតជា​សត្វអ្វីទេ កើតតែក្នុងកាលឥឡូវនេះឯង តទៅមុខទៀត ក៏មិនបានកើតដែរ ត្រឡប់ ទៅជាស្ងប់រម្ងាប់ ។ តថាគតសួរសមណព្រាហ្មណ៍ទាំងនោះថា នែអ្នកមាន អាយុទាំងឡាយ ចុះអ្នកទាំងឡាយបញ្ញត្តច្បាប់ទម្លាប់ ជាអាចរិយវាទ ដែល កើតឡើង ដោយ មិនអាស្រ័យហេតុ មានប្រការយ៉ាងនេះឬ ។ សមណ-ព្រាហ្មណ៍ទាំងនោះ បានឆ្លើយតបយ៉ាងនេះថា នែអាវុសោគោតម ព្រះ គោតមមានអាយុពោលយ៉ាងណា យើងទាំងឡាយ ក៏បានឮមកយ៉ាងនោះ ដែរ ។ ម្នាលភគ្គវៈ តថាគតដឹងច្បាស់នូវច្បាប់ទម្លាប់ផង ដឹងច្បាស់នូវគុណ វិសេសលើសលុបជាងនោះផង កាលដែលតថាគតដឹងច្បាស់ នូវធម៌នោះ ហើយ ក៏មិនបានប្រកាន់ខុសឡើយ ។ កាលតថាគត មិនបានប្រកាន់ខុស ហើយ ទើបដឹងច្បាស់នូវសេចក្តីរលត់នៃកិលេសចំពោះខ្លួនឯង កាលដែល តថាគតដឹងច្បាស់ នូវសេចក្តីរលត់នៃកិលេសហើយ ក៏មិនដល់នូវសេចក្តី វិនាសឡើយ ។</p>
        <p><a class='ref km' id='km17' href='#km17'>១៧</a>ម្នាលភគ្គវៈ សមណព្រាហ្មណ៍ពួកមួយ ពោលបង្កាច់តថាគត ដែលមានវាទៈយ៉ាងនេះ ជាអ្នកប្រាប់យ៉ាងនេះ ដោយពាក្យមិនមាន ជា ពាក្យទទេ ជាពាក្យកុហក មិនពិតថា ព្រះសមណគោតមនិងពួកភិក្ខុមាន សេចក្តីសម្គាល់ខុស ព្រោះព្រះសមណគោតម និយាយយ៉ាងនេះថា សម័យ ណា យោគីបានដល់នូវសុភវិមោក្ខ (វណ្ណកសិណ) សម័យនោះ យោគី រមែងដឹងច្បាស់នូវរបស់ទាំងពួង ដែលល្អក្តី មិនល្អក្តី ថាជារបស់មិនល្អតែមួយយ៉ាង ។ ម្នាលភគ្គវៈ តថាគតឥតបានពោលយ៉ាងនេះថា សម័យណា យោគី បានដល់នូវសុភវិមោក្ខ សម័យនោះ យោគី រមែងដឹងច្បាស់នូវរបស់ទាំងពួង ដែលល្អក្តី មិនល្អក្តី ថាជារបស់មិនល្អតែមួយយ៉ាងដូច្នេះឡើយ ។ ម្នាល ភគ្គវៈ តថាគតតែងនិយាយយ៉ាងនេះថា សម័យណា យោគីបានដល់នូវ សុភវិមោក្ខ សម័យនោះ យោគី រមែងដឹងច្បាស់ថា ជារបស់ល្អតែមួយយ៉ាង ដូច្នេះទេតើ ។ ភគ្គវគោត្របរិព្វាជកក្រាបបង្គំទូលថា បពិត្រព្រះអង្គដ៏ចម្រើន សមណព្រាហ្មណ៍ទាំងឡាយណា ដុតកម្តៅ ព្រះមានព្រះភាគ និងភិក្ខុថាជា អ្នកមានសេចក្តីសម្គាល់ខុស សមណព្រាហ្មណ៍ទាំងឡាយនោះ ជាបុគ្គល មានសេចក្តីសម្គាល់ខុសវិញទេ បពិត្រព្រះអង្គដ៏ចម្រើន ខ្ញុំព្រះអង្គជាបុគ្គល ជ្រះថ្លាចំពោះព្រះមានព្រះភាគ ដោយប្រការដូច្នេះ ដ្បិតព្រះមានព្រះភាគ អាច សម្តែងធម៌ប្រោសខ្ញុំព្រះអង្គ ដោយអាការៈដែលធ្វើខ្ញុំ ព្រះអង្គឲ្យបាន ដល់នូវសុភវិមោក្ខបាន ។ ព្រះមានព្រះភាគ ទ្រង់ត្រាស់ថា ម្នាលភគ្គវៈ ការ ដែលអ្នកមានសេចក្តីយល់ ឃើញផ្សេង មានសេចក្តីគាប់ចិត្តផ្សេង មាន សេចក្តីពេញចិត្តផ្សេង មានសេចក្តីព្យាយាមក្នុងទីដទៃ មានអាចរិយវាទក្នុង ទីដទៃ កម្រនឹងបានដល់នូវសុភវិមោក្ខនុ៎ះក្រៃពេក ម្នាលភគ្គវៈ ណ្ហើយចុះ សេចក្តីជ្រះថ្លាណា របស់អ្នកចំពោះតថាគត ចូរអ្នកពេញចិត្តរក្សាតែសេចក្តី ជ្រះថ្លានោះឲ្យល្អចុះ ។ ភគ្គវគោត្របរិព្វាជកក្រាបបង្គំទូលថា បពិត្រព្រះអង្គ ដ៏ចម្រើន បើខ្ញុំព្រះអង្គមានសេចក្តីយល់ឃើញផ្សេង មានសេចក្តីគាប់ចិត្ត ផ្សេង មានសេចក្តីពេញចិត្តផ្សេង មានសេចក្តីព្យាយាមក្នុងទីដទៃ មាន អាចរិយវាទក្នុងទីដទៃ កម្រនឹងបានដល់នូវសុភវិមោក្ខនុ៎ះ ពេកណាស់ បពិត្រព្រះអង្គដ៏ចម្រើន សេចក្តីជ្រះថ្លាណា របស់ខ្ញុំព្រះអង្គ ចំពោះព្រះមានព្រះភាគ ខ្ញុំព្រះអង្គនឹងប្រុងរក្សាតែសេចក្តីជ្រះថ្លានោះឯងឲ្យប្រពៃ ។ ព្រះ មានព្រះភាគ បានត្រាស់សម្តែងសេចក្តីនេះចប់ហើយ ។ ភគ្គវគោត្រ បរិព្វាជក ក៏មានចិត្តរីករាយត្រេកអរនឹងភាសិត របស់ព្រះមានព្រះភាគ ។</p>
        <p>ចប់ បាដិកសូត្រទី ១ ។</p>
        <footer>
            <p>Copyright and other metadata goes here.</p>
        </footer>
    </article>
</body>
</html>